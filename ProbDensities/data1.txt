Riccardo Manzotti
traduzione di Allegra Panini

Il MONDO SONO IO
Perché la coscienza e il mondo sono una cosa sola

Introduzione
La mente allargata propone una nuova visione della natura che permette di rispondere alla domanda: che cosa è la nostra mente? Che cosa è la coscienza? Questo obiettivo è raggiunto mettendo in discussione la tradizionale separazione tra apparenza e realtà, tra esperienza e oggetti e tra mente e natura. Per riuscire in questo obiettivo, ho rivisto concetti chiave quali quelli di esistenza, esperienza, apparenza, coscienza, rappresentazione, relazione, causazione, identità, il qui e ora. Il mio lavoro si fonda su una idea molto semplice: ciò che corrisponde alla mia esperienza cosciente non è un fantasma interiore ma è l’oggetto stesso di cui sono cosciente. E intendo proprio l’oggetto fisico che sta di fronte al corpo. Anche se può sorprendere, la mia esperienza di una mela è la mela stessa. Il soggetto è l’oggetto. Come è possibile? La soluzione presentata è che la separazione tra oggetto fisico e mondo mentale sia stata storicamente prodotta da una concezione troppo semplificata degli oggetti fisici. Al contrario, se ci rendiamo conto che gli oggetti esterni che popolano la nostra vita non esistono autonomamente ma esistono solo relativamente ai nostri corpi, non abbiamo più bisogno di collocare la nostra coscienza in un dominio mentale interiore. L’esperienza sarà così tutt’uno con gli oggetti fisici che abbiamo intorno. Gli oggetti fisici, a loro volta, non saranno più entità assolute e lontane, ma oggetti relativi ad altri oggetti, spesso relativi al corpo di chi li osserva. Sono qualcosa di relativo e, di conseguenza, si estendono nello spazio e nel tempo come l’esperienza – trattandosi della stessa cosa.
	Un’ipotesi così radicale non si basa su riflessioni da salotto, ma si fonda sui moltissimi dati raccolti negli ultimi decenni da psicologi e neuroscienziati. In queste pagine, a sostegno della teoria passerò in rassegna i dati sperimentali che riguardano percezione, illusioni, allucinazioni e sogni. Dimostrerò che tutti i casi di esperienza possono essere spiegati come casi di percezione.
	I filosofi e gli scienziati hanno spesso dato per scontato che l’esperienza, almeno in linea di principio, ha soltanto un legame contingente con il mondo reale: da un lato la realtà fisica e dall’altro l’esperienza soggettiva qualitativa e inaffidabile. Anche a costo di stupire e scandalizzare, l’ipotesi avanzata in queste pagine è completamente diversa. Spiegherò che esperienza e realtà sono una cosa sola e che, come è logico, l’esperienza, e dunque la coscienza, sono parte della natura. L’esperienza non è qualcosa da aggiungere al mondo fisico, come molti neuroscienziati e filosofi credono, ma ne è un sottoinsieme, così come gli esseri viventi sono un sottoinsieme del mondo fisico, o come i mammiferi sono un sottoinsieme degli animali. Nelle prossime pagine, l’ipotesi di partenza sarà chiarita e ampliata in una teoria originale e di vasta portata che abbraccerà sia la coscienza sia gli oggetti fisici: la teoria della spread mind, la mente allargata.
	L’intuizione chiave, vale a dire quella per cui la nostra esperienza di un oggetto è l’oggetto che esperiamo, permetterà di definire una nuova prospettiva sulla coscienza, cioè il fatto che tutta l’esperienza (sogni e allucinazioni inclusi) è percezione di oggetti fisici. Il libro parte dalla premessa per cui la natura è tutto quello che c’è. Pertanto se la natura è fatta di oggetti, anche l’esperienza deve essere fatta di oggetti. Di conseguenza, l’ipotesi della mente allargata si articola in due momenti: spiegare di che cosa è fatta l’esperienza e spiegare che cosa è un oggetto nel mondo fisico. Come vedremo, gli oggetti non saranno più visti come entità fisse e passive, ma come cause attive che esistono relativamente ad altri oggetti.
	Finora la scelta di ridurre l’esperienza ai neuroni, le loro proprietà e quindi la ricerca della coscienza all’interno del cervello, quello che fanno normalmente i neuroscienziati, ha impedito di spiegare in modo soddisfacente la coscienza, dal momento che esperienza e cervello non si assomigliano l’uno all’altro. Per contro io propongo una spiegazione totalmente diversa: l’esperienza cosciente non è un fenomeno stravagante prodotto dal cervello, ma è il sottoinsieme del mondo fisico che, in ogni momento, si trova dentro la nostra esperienza. Un sottoinsieme di questo tipo non è costituito da attivazioni neurali all’interno del cervello ma da oggetti fisici al di fuori del nostro corpo. La coscienza è fisica e si trova fuori dal corpo. La nostra mente è fisica e tuttavia, forse ironicamente, non coincide né con il nostro corpo, né con il nostro cervello (o con una qualunque delle loro proprietà). Aveva parzialmente ragione Cartesio (e il buon senso comune) nel distinguere il corpo dalla persona. Noi non siamo il nostro corpo.
	L’ipotesi avanzata in questo libro permette così di gettare nuova luce anche sul concetto, solitamente piuttosto vago, di persona. Le persone non sono i loro corpi. Una persona è un insieme di oggetti ed eventi estesi nello spazio e nel tempo che esistono relativamente al suo corpo. Una persona è un mondo che esiste grazie a una relazione causale al proprio corpo, maschio o femmina che sia. Il corpo è un proxy, un intermediario prossimale che permette agli oggetti da noi esperiti di produrre effetti hic et nunc, qui e ora. Una persona è una parte fisica del mondo, come un sasso o un temporale, ma il mondo non si identifica con il corpo dell’individuo.
	Stabilito che l’esperienza e gli oggetti fisici sono la stessa cosa, la soluzione proposta può affrontare un altro concetto spinoso, vale a dire la relazione tra mente e mondo. In natura non possiamo osservare alcuna relazione. Chi ha mai visto o fotografato o misurato una relazione? Le relazioni sono stipulate, supposte, inventate, ma non si incontrano mai. Nessuna relazione è mai stata misurata. Le relazioni – come l’intenzionalità, la semantica e le rappresentazioni – non sono mai state studiate sperimentalmente; sono state ipotizzate per colmare la distanza concettuale tra le teorie e la vita di tutti i giorni, ma non si trovano nel mondo come, per esempio, le stelle, gli alberi e gli elettroni. A questo proposito la mente allargata suggerisce un cambiamento radicale di prospettiva. Le relazioni non esistono nel mondo fisico che è fatto esclusivamente di oggetti e ogni cosa è soltanto identica a se stesso. Se l’esperienza che una persona ha del mondo è il mondo di cui la persona ha esperienza, non serve introdurre alcuna relazione di natura misteriosa. Nel mondo fisico esiste un solo un tipo di relazione ovvero l’identità. Nel momento in cui ripensiamo la nostra posizione nel mondo, non abbiamo più bisogno di alcuna relazione che agisca da collegamento tra il mondo degli oggetti e i soggetti immaterial. Noi siamo già là, per così dire.
	L’idea non richiede ipotesi ontologicamente costose ma anzi respinge distinzioni concettuali. In questo modo, la nostra visione della natura è tradotta in un paesaggio omogeneo di oggetti relativi l’uno all’altro. Saltato a piè pari il presunto fossato tra apparenza e realtà, non c’è più bisogno di descrivere natura ed esperienza come se fossero mondi o livelli diversi. La distinzione tradizionale tra ciò che le cose sono e come appaiono può così, a sua volta, essere accantonata. L’obiettivo è mostrare che cos’è l’esperienza e dove si trova nel mondo fisico; che cos’è la coscienza e dove si trova nella natura. I concetti antitetici di apparenza e realtà diventano così solo comode etichette; simili a quelli che indicano le direzioni come destra e sinistra: strumenti utili, ma non indispensabili, per descrivere la realtà.
	La buona notizia è che, se la teoria della mente allargata è fondata, il suo merito principale è poter spianare la strada a una nuova interpretazione delle scoperte empiriche esistenti. Moltissimi dati ottenuti dalle neuroscienze, che sono oggi di difficile interpretazione, potranno essere spiegati in una nuova luce. L’attività e le strutture neurali non saranno più obbligate a dover sostenere il peso di creare un nuovo mondo mentale interiore. Dall’attività neurale non dovrà emergere nessuna proprietà speciale. Il cervello non sarà più un caso speciale in cui ha luogo qualcosa di inatteso e inspiegabile. Le neuroscienze potranno integrare le loro scoperte in un contesto più vasto che, senza bisogno di cercare proprietà mentali misteriose, collocherà i fondamenti fisici della coscienza negli oggetti la cui esistenza è determinata dal cervello. La teoria, in pieno spirito copernicano, rifiuta ogni ruolo speciale del cervello umano.
	Se mi chiedessero perché la coscienza è diventata un mistero quasi impossibile da risolvere per la scienza come per la filosofia, non esiterei ad affermare che la colpa è stata – ed è – l’aver confuso dei pregiudizi dogmatici (come la separazione tra soggetto e oggetto) per dei dati empirici. Un caso emblematico è offerto dai casi di percezione non veridica, come i sogni o le allucinazioni, la cui interpretazione tradizionale è stata accettata come evidenza empirica. In seguito alla presunta differenza tra esperienza e realtà, filosofi e scienziati hanno ipotizzato l’esistenza di un fossato insuperabile tra ciò che il mondo è e come appare. Tuttavia una conclusione simile è discutibile in quanto richiede una conoscenza indipendente della nostra esperienza e del mondo. In altre parole, come possiamo sostenere che l’esperienza non è simile agli oggetti fisici – qualunque cosa siano gli oggetti fisici – se non sappiamo neppure che cos’è l’esperienza? Perché dovremmo escludere l’ipotesi, molto più semplice, per cui esperienza e oggetti fisici esterni sono tutt’uno?
	La faccenda poi si è complicata ulteriormente per via della confusione che esiste da sempre tra esperire qualcosa e conoscere ciò che esperiamo. Al riguardo questo libro si concentrerà soltanto sul tema dell’esperienza, vale a dire sulla coscienza. Chi può veramente sostenere, come molti filosofi hanno fatto, che l’esperienza sia indipendente dal mondo fisico? Il dubbio cartesiano – la possibilità che ciò di cui abbiamo esperienza non abbia legami con la realtà fisica – non era basato su intuizioni metafisiche ma sulle prove empiriche disponibili nel XVII secolo. Ecco perché, riesaminando i dati empirici, possiamo riconsiderare la distinzione tra coscienza e mondo fisico. Uno degli obiettivi di questo libro è chiarire che, anche se possiamo credere cose sbagliate, non possiamo avere un’esperienza sbagliata del mondo. Qualunque cosa esperiamo è in tutto simile alla natura e, come tale, somiglia a una roccia: non può essere un errore. Può soltanto esistere. Una roccia non può essere sbagliata, può soltanto esistere. Una roccia è una roccia. Una mela è una mela. Una mela non è mai un errore. Parimenti, se esperienza e realtà sono la stessa cosa, l’esperienza non può essere sbagliata. La natura non è mai un errore. Posso vedere una superficie coperta di sabbia caldissima e credere per sbaglio che si tratti di una pozza d’acqua, ma non posso avere un’esperienza sbagliata di qualcosa. Se vedo rosso, qualcosa deve essere rosso. Se vedo una mela rossa, una mela rossa deve esistere. Come diceva Kant, i nostri giudizi possono essere sbagliati, la nostra esperienza no.
	L’idea della mente allargata elimina il divario tra mente e mondo, negando la distinzione tra apparenza e realtà. Tale distinzione è stata giustificata in altri approcci dall’ipotesi che l’esperienza sia un prodotto dell’attività neurale. Ma esiste davvero una qualche differenza tra una mela rossa e la nostra esperienza di quella mela? Non ci sono prove. In modo analogo, la teoria ridefinisce i sogni e le allucinazioni in termini di percezione di oggetti fisici come quelli che incontriamo nella vita di tutti i giorni. La differenza tra vita quotidiana e sogni sarà spiegata in termini di rapporti spazio temporali tra i nostri corpi e il mondo, piuttosto che come il manifestarsi di una spaccatura insuperabile nella trama del mondo.
	La premessa principale di questo libro è che l’esperienza, essendo reale, è parte della natura. Io sono reale. La mia esperienza cosciente è reale. Di conseguenza la coscienza deve essere parte della natura come qualsiasi altro oggetto (mela, roccia, nuvola). La natura non è un club che rifiuta di accettarmi come membro. La natura è la totalità del mondo fisico. Qualunque cosa esista è parte di essa. La percezione, i sogni e le allucinazioni sono parte della natura tanto quanto sassi, fiumi, temporali e stelle. La diffusa idea secondo cui l’esperienza sarebbe una sorta di privato cittadino invisibile in un mondo interiore fenomenico/mentale è senza speranza. Perché tutte le entità naturali dovrebbero essere osservabili eccetto l’esperienza? Perché l’esperienza dovrebbe essere speciale? Se il buon senso comune e le neuroscienze ritengono che l’esperienza è diversa dalla natura – in quanto privata, qualitativa e relazionale – tanto peggio per loro. L’esperienza è parte della natura e, in quanto tale, deve essere come qualunque altra cosa. 
	Se l’esperienza è reale, deve esistere un fenomeno fisico che si identifica con essa, analogamente a come, se l’elettricità è reale, da qualche parte gli elettroni devono esistere. Un idea così ovvia è stata ostacolata da due concetti fuorvianti e troppo semplici: da una parte l’oggetto idealizzato dei fisici, dall’altra il concetto filosofico di esperienza. Per contro, l’intuizione chiave della mente allargata è che la mela rossa che esperisco è identica alla mia esperienza della mela rossa. La mela rossa è un oggetto relativo, esteso nello spazio-tempo. Io sostengo che un oggetto con queste caratteristiche è in grado di spiegare tutti i casi noti di esperienza. Chiarirò che la percezione non veridica, i sogni, le illusioni e le allucinazioni non sono diversi dalla percezione e, di conseguenza, non si possono distinguere neppure dagli oggetti quotidiani. Con il termine percezione in atto, standard o normale mi riferirò ai casi in cui percepiamo qualcosa che c’è.
	I punti chiave della teoria della mente allargata sono la nozione causale di esistenza, la rappresentazione spiegata in termini di identità e l’interpretazione causale dell’hic et nunc, il qui e ora. In sintesi:

– Tutta l’esperienza è percezione
– Tutta la percezione si identifica con un oggetto fisico
– Tutti gli oggetti si distinguono causalmente
– Tutti gli oggetti sono relativi e intrinsecamente temporali
– Tutti gli oggetti sono oggetti relativi e in atto

	Qualcosa di quanto segue potrebbe apparire semplicistico agli accademici più sofisticati. Pazienza, un certo livello di approssimazione è inevitabile, e tutto sommato bene accetto, quando si esce da luoghi familiari e, con una scelta radicale, si esplora un territorio ignoto. L’obiettivo è procedere a una ripartenza concettuale in grado di produrre previsioni empiriche falsificabili. L’impresa sarà allo stesso tempo concettuale ed empirica e si muoverà sulla base delle prove empiriche e sperimentali rese disponibili dalle neuroscienze, dalle scienze cognitive e dalla psicologia.
	Da Cartesio in poi (in realtà fin da Platone), apparenza e realtà sono state considerate distinte. Sulla scia del punto di vista di Kant il mondo è diventato inconoscibile. Negli anni cinquanta del Novecento le scoperte del neurochirurgo canadese Wilder Penfield hanno convinto molte persone del fatto che allucinazioni e sogni sono immagini create dal nostro cervello. Alcuni anni dopo, il fisiologo britannico David Marr, ha affermato che la mente può disporre soltanto di un modello indiretto del mondo esterno. Oggi, molti neuroscienziati sono convinti del fatto che la nostra esperienza del mondo non sia altro che un mondo virtuale generato dal nostro sistema nervoso. In campo scientifico come in quello filosofico la maggior parte dei modelli è in linea con l’idea, piuttosto deprimente, che la mente di un individuo sia sempre un passo indietro rispetto al mondo. Il mondo è là fuori e la nostra esperienza è qui, dentro la mente, magari in ritardo. Questa è la triste visione che la maggior parte degli scienziati e dei filosofi accettano, a volte implicitamente e a volte esplicitamente. Se da un lato l’opinione diffusa della separazione tra mondo esterno e dominio materiale ci permette di accarezzare sogni di immortalità, allo stesso tempo ci preclude la possibilità di avere un contatto intimo con la natura del mondo. La mente non entra mai e neppure riesce a sbirciare dentro il sancta sanctorum del mondo fisico. Solo la scienza riesce, ma esclusivamente in termini di teorie e concetti. Anche se la psicoanalisi ci potrebbe dare qualche giustificazione per questa astinenza nel consumare un rapporto intimo con la natura, forse sarebbe il caso di rivedere, come facciamo qui, i nostri pregiudizi. Prendiamo così, senza vergogna, in considerazione l’ipotesi secondo cui la materia di cui è fatta la nostra esperienza non è altro che il mondo fisico. La coscienza è tutt’uno con il mondo che si estende oltre i limiti del nostro corpo. Vediamo se è finalmente giunta l’ora di calare il sipario su questa rappresentazione filosofica-scientifica in atto dai tempi di Platone che, un po’ come il Tristano e Isotta ha avuto per secoli come tema il rapporto non consumato tra soggetto e oggetto, tra mente e mondo, tra filosofia e scienza.



Capitolo 1

La mente allargata

Io sono ciò che mi sta intorno.
—Wallace Stevens, 1917
[ndT nelle citazioni di inizio capitolo metterei la data della prima pubblicazione originale, in questo caso 1917] [trad it. Tutte le poesie. Mondadori, Milano 2015, p. 149.]

L’esperienza che abbiamo di un oggetto è l’oggetto che esperiamo. Questa idea, molto semplice, finora non è stata presa in esame. Facciamo un esempio. Quando Lucia guarda una mela rossa su un tavolo, che cosa è la base fisica della sua esperienza visiva? Non è il suo cervello, ma la mela rossa appoggiata sul tavolo, al di fuori del suo cervello e al di fuori del suo corpo. L’oggetto-mela è altrettanto fisico del cervello di Lucia. Né i dati sperimentali, né le leggi note della natura impediscono che l’esperienza di Lucia (della mela) sia tutt’uno con la mela rossa sul tavolo. Non è un’ipotesi diversa, da quella tanto cara ai neuroscienziati, secondo cui la coscienza non sia altro che un fenomeno fisico, solo che, invece che i neuroni prendiamo in considerazione l’oggetto esterno, in questo caso la mela. Sia le mele sia i neuroni sono entità fisiche. Se l’esperienza cosciente di una mela rossa e succosa può essere una proprietà dell’attività neurale, perché non può esserlo della mela stessa? Che è proprio, guarda caso, rotonda, rossa e succosa, come la nostra esperienza della mela? A conti fatti, le mele sono molto più simili all’esperienza che abbiamo delle mele di quanto lo siano i neuroni.

L’idea secondo cui la nostra esperienza di un oggetto è l’oggetto che esperiamo è il fondamento della teoria chiamata spread mind o mente allargata. Questo libro elenca e descrive i numerosi vantaggi di questo cambiamento di prospettiva1 che superano il pregiudizio classico secondo cui la nostra esperienza del mondo sarebbe diversa dal mondo di cui facciamo esperienza. Finora, il buon senso comune e la scienza hanno ritenuto che la coscienza sia una proprietà dell’attività neurale. Ma collocare l’esperienza all’interno del cervello ha generato un’infinità di problemi che nessuno ha saputo risolvere: se la nostra esperienza fosse separata dal mondo, come potrebbe raggiungere le proprietà del mondo esterno? Che rapporto ci sarebbe tra le proprietà fenomeniche dell’esperienza e quelle fisiche del mondo? Il mondo sarebbe per sempre irraggiungibile e noi vivremmo in una claustrofobica realtà virtuale creata dal nostro cervello.
	L’idea della mente allargata risolve il problema del rapporto tra proprietà fenomeniche e proprietà fisiche in modo straordinariamente semplice: esperienza e mondo sono la stessa cosa. L’adozione di questa ipotesi, si deve ammettere, non è un piccolo passo. Lo scienziato dovrà considerare il cervello come un oggetto fra tanti altri invece dell’organo speciale che dovrebbe secernere la mente cosciente, come il pancreas produce l’insulina. Il filosofo dovrà rinunciare ai suoi castelli di carte costruiti con cura e pazienza in tanti anni di discussione tanto sottile quanto infruttuosa. La persona comune, infine, dovrà abbandonare la sua fede nell’esistenza di un mondo interiore privato e inaccessibile agli altri. In compenso, la nostra esperienza non sarà più prigioniera all’interno di un dominio mentale tanto rassicurante quanto inviolabile. La nostra esperienza è il mondo in cui viviamo. Saremo, per così dire, costretti a uscire dalla nostra pelle.
	La buona notizia è che le neuroscienze potranno avere una nuova chiave per interpretare le prove empiriche a loro disposizione. Gli studiosi smetteranno di cercare proprietà mentali distinte dalle proprietà fisiche. E anche le persone comuni si avvantaggeranno dall’essersi finalmente liberate di un claustrofobico mondo interiore.
	La coscienza – come viene intesa tradizionalmente – non si può vedere, né misurare né osservare. Possiamo vedere le tracce lasciate dalle nostre menti, ma non possiamo vedere le menti stesse. Qualcuno ha mai visto una mente? Avete mai visto la vostra mente? Io non ho mai visto la mia! Ho sempre visto e fatto esperienza solo di oggetti, ma non ho mai visto un’esperienza. Non facciamo esperienza delle nostre esperienze, facciamo esperienza del mondo. Secondo il buon senso comune, l’esperienza è invisibile e inosservabile dagli strumenti di misura. Nessun scienziato ha mai osservato direttamente la coscienza (il dolore, il piacere) di un altro essere umano. Altri fenomeni sono stati oggetto di misura, per esempio il comportamento o l’attività neurale, ma la coscienza no. Grazie alle tecniche di brain imaging come la risonanza magnetico-funzionale (fMRI), vediamo immagini vivacemente colorate che sono pubblicate su riviste scientifiche di tutto rispetto. Queste figure colorate, però, non sono l’esperienza cosciente. I neuroscienziati hanno mai visto un’esperienza di una mela, come molti pensano? No, mai. Al massimo, hanno registrato, misurato e fotografato altri fenomeni fisici – per esempio l’attività neurale di una delle circonvoluzioni fusiformi – che, in condizioni normali, accompagnano e sono correlati all’esperienza2. Come ha detto il filosofo Tim Crane «la tecnologia della fMRI non risolve il problema mente/corpo; al massimo lo mette più chiaramente in risalto». Questa mancanza assordante di testimonianze dirette è, come minimo, molto sospetta. Perché l’esperienza dovrebbe essere qualcosa di anomalo ed estraneo rispetto ai fenomeni naturali? Al contrario, io sono convinto che l’esperienza non possa che essere dentro la natura, non diversamente da quello che succede a elettroni, sassi, rocce, nuvole e pappagalli.
	Molti in verità hanno osservato che la nostra esperienza non sembra essere diversa dal mondo che ci circonda.3 Se guardiamo dentro la nostra esperienza troviamo oggetti, persone, automobili, edifici, alberi, nubi, Sole e stelle. Nella nostra esistenza non c’è alcuna differenza, per esempio, tra il Sole che vedo nel cielo e il Sole di cui ho esperienza. Tutto ciò che fa parte della nostra vita è un oggetto fisico. Tutto è fisico. A loro volta gli oggetti fisici hanno sempre un ruolo causale; cioè possiamo farne esperienza perché fanno succedere qualcosa. Questa nuvola di oggetti, in ultima analisi, è quello che chiamiamo il qui e ora. Il nostro presente è una collezione di oggetti. Nel mondo fisico fatto di oggetti che cos’è che si identifica con la mia esperienza? È qualcosa dentro il nostro corpo, misterioso e invisibile, o è il mondo stesso? Che cos’è la cosa che sono io? Quali sono i limiti fisici, temporali, spaziali e causali della mia esistenza? Dove e quando inizio e finisco? Se io fossi soltanto il mio cervello, come potrei avere esperienza del mondo al di fuori del mio corpo? Come potrei esperire un mondo che è distinto dal mio corpo? Siamo davvero dentro i nostri corpi?
	L’idea della mente allargata propone una soluzione nuova e originale a tutte queste domande, specificando che cos’è la coscienza e dove si trova. La teoria mostra che l’esperienza, per esempio, del bel salice fiorito davanti a me è identica al bel salice fiorito. La chiave per capire come sia possibile è prendere seriamente in considerazione la possibilità che la nostra coscienza non sia dentro il cervello ma sia tutt’uno con gli oggetti che abbiamo intorno. La nostra coscienza è fuori dal nostro corpo ed è per questo che nessun neuroscienziato l’ha mai trovata. Noi siamo il mondo che abbiamo intorno.
	Questa proposta deve far fronte, come minimo, a tre obiezioni. La prima è basata sul presupposto per cui, riconoscendo l’esistenza di un mondo privato e interiore, apparenza e realtà siano separate. La seconda è un insieme di argomentazioni basate sulla percezione non veridica, sulle illusioni e sulle allucinazioni. La terza è il frutto di un’idea eccessivamente semplificata di oggetto fisico. Sono fiducioso del fatto di poter controbattere e risolvere a tutti questi dubbi nelle pagine seguenti. 
	Tanto per cominciare voglio sottolineare che la mente allargata è un’ipotesi empirica sui fondamenti fisici della coscienza e non semplicemente un gioco di prestigio filosofico-concettuale. È una ipotesi forte ed empiricamente precisa che ha lo scopo di individuare la nostra coscienza nel mondo fisico. Un’ipotesi di questo tipo è in grado di produrre previsioni falsificabili. Pertanto la teoria della mente allargata si qualifica come una teoria scientifica sulla natura della coscienza. Questo non è un libro di filosofia, ma la difesa di un’ipotesi scientifica su ciò che noi siamo.
	Con altrettanta convinzione, nego che esista una separazione tra esperienza e mondo. Questa distanza è basata su interpretazioni sbagliate riguardo la natura degli oggetti e dell’esperienza che non ci hanno mai permesso di comprendere che cosa siamo. In filosofia come nelle neuroscienze siamo stati afflitti da troppe distinzioni concettuali che hanno finito solo con il confondere le acque. Come chiarirò, ogni volta che un oggetto fisico – per esempio la nostra cara mela rossa – sembra diverso dalla nostra esperienza, vi mostrerò che esiste un oggetto fisico che è proprio come la nostra esperienza. Dovremo rivedere anche il concetto familiare di istante presente: la nozione di “essere qui e ora” sarà rivista sulla base delle più recenti teorie scientifiche. Si vedrà che il “qui e ora” racchiude una regione spaziotemporale estesa (allargata) che include tutto il mondo in cui viviamo. Se interpreteremo correttamente il significato di “esserci”, compiremo un passo radicale e troveremo che la nostra esperienza non è un processo neurale nel cervello ma, al contrario, è un insieme di oggetti esterni al sistema nervoso.4
	Lasciatemi citare una conversazione famosa che i filosofi amano molto anche se forse non è mai avvenuta. Si dice che un giorno Ludwig Wittgenstein chiese a un amico: «Perché diciamo sempre che era naturale per la gente presumere che fosse il Sole a girare intorno alla Terra e non la Terra a girare intorno al Sole?» Al che l’amico avrebbe risposto: «Perché sembra proprio che il Sole giri intorno alla Terra». Dopo un attimo di riflessione, Wittgenstein avrebbe risposto: «Non capisco, che cosa ti aspetteresti di vedere se fosse la Terra a ruotare intorno al Sole?» Allo stesso modo, se uno scettico affermasse che collocare la nostra esperienza nell’oggetto esterno è controintuitivo, la mia risposta sarebbe: «Che cosa ti aspetteresti di vedere se la nostra esperienza fosse proprio l’oggetto esterno?» Ed è evidente che non noteremmo nulla di diverso. L’interpretazione della mente allargata è in linea con la nostra esperienza del mondo – mentre è in contrasto soltanto con pregiudizi ormai vecchi e superati.
	L’idea della mente allargata elimina la necessità di contrapporre apparenza e realtà. Illusioni, sogni e allucinazioni saranno spiegati in termini di oggetti fisici che finora abbiamo guardato con disattenzione. Per sognare un elefante rosa, come spiegherò fra poco, è necessario aver incontrato un vero elefante e del vero rosa. Un’analisi accurata dei dati sperimentali dei casi più difficili – dalla stimolazione diretta delle aree cerebrale di Roger Penfield fino ai presunti colori supersaturi di Leo Hurvich – rivelerà che, anche in questi casi, l’esperienza è sempre tutt’uno con il mondo esterno. Affronteremo tutti i casi in cui, apparentemente, si percepisce qualcosa – come l’elefante rosa – che non sembra esistere. Vedremo insieme che la differenza tra apparenza e realtà è stata enormemente esagerata. Le allucinazioni saranno riviste e si scoprirà che sono molto più simili alla percezione e che la differenza tra le due è pratica e non filosofica. La conclusione inattesa per molti sarà che ogni forma di esperienza (sogni, illusioni e allucinazioni) è spiegabile in termini di percezione di oggetti esterni. A sua volta la percezione sarà spiegata come identità con tali oggetti.
	Come ho detto all’inizio, la teoria della mente allargata deriva da un’ipotesi su come possiamo concepire la natura in modo che l’esperienza e il mondo non siano più termini contrapposti. Se la natura è rivista in termini di relazioni causali distribuite nello spazio tempo, gli oggetti fisici avranno caratteristiche nuove che permetteranno loro di coincidere con l’esperienza. La distinzione tra coscienza e mondo potrà così essere dimenticata come una reliquia dei tempi passati. La nostra esperienza è identica a una parte della natura e ogni cosa nella natura – mele rosse, l’esperienza delle mele rosse, i sogni delle mele rosse e così via – è fisica.5 E non può essere altrimenti. Il concetto magrittiano – così ben espresso nel dipinto La condition humaine (1933) – secondo cui conosciamo il mondo fisico soltanto tramite le rappresentazioni interiori, gli stati mentali, le esperienze fenomeniche e i qualia è soltanto la conseguenza di pregiudizi privi di fondamento empirico. Ammaliata dalle meraviglie della percezione, la tradizione moderna è stata troppo frettolosa nel trarre conclusioni sulla differenza metafisica tra esperienza e mondo. Al contrario, la teoria della mente allargata suggerisce che il mondo è esattamente ciò che appare. L’unica relazione necessaria tra noi e il mondo è la relazione più semplice: la relazione di identità. A = A. Buona parte dei prossimi capitoli sarà dedicata a mostrare nei dettagli come far funzionare questa intuizione. Tutti i casi ben noti di esperienze coscienti – come percezione, percezioni non veridiche, immagini mentali, afterimage (o immagini consecutive), illusioni, allucinazioni, fosfeni e arto fantasma – saranno spiegati in termini di identità con gli oggetti fisici. Dimostrerò che quanto chiamiamo esperienza non è altro che essere identici con una parte del mondo, attimo per attimo. In sintesi, la mia esperienza della mela rossa e rotonda sul tavolo accanto a me è tutt’uno con la mela rossa e rotonda. Né più né meno.

***

Mi guardo intorno. Vedo un mondo fatto di oggetti con le loro proprietà. In linea di massima, se qualcosa è fisico, dovrebbe avere una collocazione nello spazio e nel tempo. Tutto, in quanto parte della natura, deve essere in qualche luogo e in qualche momento. Non è indispensabile che le cose abbiano una collocazione esatta, puntuale. Una collocazione spazio temporale può essere vaga, estesa, afflitta dall’incertezza. Se l’esperienza è reale, dove è? E in quale momento avviene? Dovremo stare molto attenti a non fare un errore comune: confondere lo spazio e il tempo dell’esperienza con lo spazio e il tempo del corpo. Al contrario troveremo che lo spazio e il tempo dell’esperienza sono lo spazio e il tempo degli oggetti. 
	Partiamo dal facile. Più o meno sappiamo dove si trovano i nostri corpi. Allo stesso modo sappiamo abbastanza bene dove sono la Luna o la mela rossa sul tavolo. E la nostra esperienza della Luna o della mela dove è? La tentazione sarebbe di metterla dentro il corpo. Ma non c’è nessun motivo per farlo. La mia sfida è localizzare la mia esperienza tanto quanto si può collocare, per dire, il Gloria di Vivaldi eseguito dalla Boston Symphony Orchestra a Boston il pomeriggio del 12 marzo del 2014. Possiamo localizzare in modo simile un pensiero? Un ricordo? Il sogno di un elefante rosa? Dove, quando? E di che cosa sono fatti i nostri sogni, ricordi e pensieri? Finora scienziati e filosofi hanno vacillato di fronte a domande di questo tipo – che si trattasse di sogni, allucinazioni o percezioni. Al massimo, i neuroscienziati più coraggiosi hanno indicato correlati neurali, basi di sopravvenienza, veicoli rappresentazionali e altre cose esotiche e misteriose. Il loro imbarazzo però rivela che queste proposte non trattano l’esperienza come gli altri fenomeni naturali, ma come qualcosa che sfugge. Tuttavia porre la mente dentro il cervello non ha prodotto nessuna scoperta definitiva in quanto, banalmente, dentro il cervello nulla ha le proprietà della nostra esperienza. Così, di nuovo, che cos’è l’esperienza e dove e quando si colloca?
	Come ho detto prima, secondo l’ipotesi di questo libro, l’esperienza di un oggetto non si trova dentro il cervello ma piuttosto dove si trova l’oggetto che esperiamo. Più precisamente suggerisco che la nostra esperienza di un oggetto sia identica all’oggetto che esperiamo. Finora, in seguito a molte vecchie teorie che però sono accettate senza discussioni, la maggior parte dei ricercatori ha continuato a cercare la coscienza dentro il cervello. Qualcuno, più coraggioso, come la tradizione enattivista o i sostenitori della cognizione incarnata, hanno preso in considerazione i processi tra corpo e mondo.6 Ma anche questo non è sufficiente. In questo libro, facciamo il passo decisivo. La proposta che avanzo è molto più radicale: l’esperienza è esattamente l’oggetto che esperiamo. L’esperienza non è né un processo neurale dentro il cervello, né un processo che collega ambiente e cervello attraverso il corpo. L’esperienza è l’oggetto esterno. Per esempio è la mela rossa che possiamo afferrare e mordere, è la nube che appare minacciosa sulla nostra testa, è il Sole che brilla nel cielo. Quindi la nostra esperienza è parte del mondo. Sta di fronte al nostro corpo. Mentre il nostro corpo è qui, chiuso all’interno del sacco-pelle, l’esperienza è altrove – più precisamente l’esperienza è qui, davanti ai nostri occhi – fisicamente qui – e non dietro gli occhi. Anche noi siamo qui dove sta la nostra esperienza. Noi non siamo dietro gli occhi. Il nostro corpo è dietro di loro. Noi siamo davanti a loro. La mela rossa è un oggetto fisico anche se non è fatta di neuroni. È un’ipotesi molto concreta e completamente fisicalista. Non si corre il rischio di cadere fuori dalla scienza empirica.
	L’esperienza è ciò che guardiamo. La mente è il mondo che i nostri occhi guardano. Dunque, l’esperienza è un fenomeno fisico, anche se non neurale. Si tratta di una ipotesi radicale, ma comunque empirica dato che ciò che si trova davanti agli occhi è altrettanto di natura fisica di ciò che accade nel cervello. La mela rossa è fisica quanto un neurone.
	Se l’esperienza è fisica, non deve soltanto avere una precisa collocazione spaziale, ma anche accadere in un preciso intervallo temporale. Ogni fenomeno fisico avviene in uno spazio e in un tempo. E allora? quando accade la nostra esperienza? Il problema del tempo potrebbe sembrare meno stringente di quello dello spazio ma, come vedremo meglio in seguito, il presente della nostra esperienza è in conflitto con la maggior parte dei modelli di tempo. Se esperiamo oggetti che sono molto lontani nello spazio e nel tempo – per esempio le stelle – la nostra esperienza è localizzata nel tempo delle stelle o nel tempo del nostro corpo? E che dire dei casi – come i ricordi e i sogni – in cui esperiamo episodi passati della nostra vita e nessun oggetto del passato sembra essere fisicamente disponibile?
	Come vedremo, la nozione classica del presente temporale, inteso come un punto senza spessore sulla linea del tempo, non va bene perché – considerata l’estensione temporale dei processi fisici – nulla esiste all’interno di un tempo così piccolo. L’esperienza non fa eccezione. A sua volta, l’oggetto esterno, è separato temporalmente dall’attività neurale che ha luogo nel cervello. Quando avviene la nostra esperienza del tuono? A questo riguardo, il senso comune separa il mondo e l’esperienza anche da un punto di vista temporale: prima c’è l’oggetto e dopo viene l’esperienza. Al contrario, la teoria della mente allargata pone l’esperienza nel tempo dell’oggetto, piuttosto che in quello del corpo. Il tempo della nostra esperienza è il tempo degli oggetti. Per quanto possa sembrare strano, se io guardo una stella a cinquant’anni luce di distanza, la mia esperienza è temporalmente localizzata cinquant’anni prima (dove prima si riferisce al tempo nei neuroni). Se ricordo la mia infanzia in campagna, il tempo della mia fanciullezza è il mio presente. Non disperate, non è tutto così assurdo come sembra!
	A questo punto un’obiezione ricorrente è che l’idea di una coscienza collocata negli oggetti invece che nel cervello sia un vicolo cieco in termini scientifici. Onestamente non vedo alcuna forza in questa obiezione. Gli oggetti sono parte del mondo fisico. Per difendere la mia posizione non devo rifarmi a nessun fenomeno esotico – nessun’aura, nessun fantasma, nessun’anima, nessuno spirito, nessuna entità olistica, nessuna proprietà invisibile/emergente/intrinseca, nessuna informazione integrata, nessuna magia delle meccanica quantistica e nessuna visione dualistica. Molto semplicemente, io difendo l’idea secondo cui l’esperienza in tutte le sue forme – dalla percezione quotidiana alle allucinazioni – sia là, fuori, nell’ambiente, proprio come i corsi d’acqua, i sassi e le stelle; l’esperienza è l’acqua, le rocce e le stelle. La teoria della mente allargata è un’ipotesi empirica che getta una nuova luce sulla natura fisica dell’esperienza e della coscienza. Perché l’identità tra esperienza e oggetti esterni non dovrebbe avere una rispettabilità scientifica? Esiste qualcosa di più fisico e concreto degli oggetti? Ammetto che, a prima vista, identificare la coscienza con gli oggetti esterni potrebbe sembrare strano, ma non c’è alcun motivo a priori per rifiutare l’ipotesi che l’esperienza sia fisicamente fuori del corpo. A questo riguardo il filosofo Daniel Dennett, nel suo racconto filosofico Where am I? (1981) [ndT non tradotto in ita, anche se si trova in rete], ha sottolineato che non abbiamo un accesso introspettivo al luogo in cui la coscienza è prodotta. L’unico criterio che ci permette di andare alla ricerca del luogo della coscienza è quello di cercare qualcosa che abbia le stesse proprietà. Nessuna prova empirica impedisce di collocare l’esperienza della mela rossa dove si trova la mela rossa. Nessun fatto impedisce alla mia coscienza della mela rossa di essere tutt’uno con la mela rossa.
	Ricollocare l’esperienza nel mondo – e pertanto “estendere” la coscienza nello spazio-tempo in modo apparentemente assurdo – può ripagare in termini di semplicità. Se l’esperienza è tutt’uno con il mondo, finalmente nella natura non si apre più alcun baratro. Si possono finalmente mettere da parte tutti quei concetti che non hanno mai trovato un accordo con il mondo naturale, come le rappresentazioni, il carattere fenomenico, le proprietà mentali e così via. La coscienza non è più un’aggiunta inaspettata rispetto al mondo fisico. Apparenza e realtà diventano la stessa cosa. Le innumerevoli entità e relazioni si possono mettere da parte. L’identità diventa la relazione fondamentale; l’unica relazione nel mondo naturale.
	L’ipotesi chiave è che la coscienza sia tutt’uno con gli oggetti stessi di cui abbiamo esperienza. Con un ribaltamento linguistico si potrebbe trasformare il “mondo di pura esperienza” di William James con l’“esperienza di puro mondo”. 
	La coscienza è dove e quando hanno luogo gli oggetti fisici che esperiamo. Non è un’aggiunta invisibile né un fenomeno inatteso supportato dall’attività neurale. L’esperienza non sta all’interno del corpo ma, al contrario, è il mondo che esperiamo. È la spread mind, la mente si è allargata.

***

Riuscirò a difendere l’identità tra esperienza e oggetti? Per farlo partiamo da un caso semplice: la percezione veridica quotidiana. Supponiamo che Lucia percepisca una mela rossa. Immaginiamo anche di non aver ancora sottoscritto l’idea per cui ciò che il mondo è e come il mondo appare siano due aspetti ontologici separati. Il corpo di Lucia (B) e la mela rossa (O) sul tavolo sono tutto ciò di cui abbiamo bisogno.

O B (ndT inserire lettere da p. 9)

	Fino a qui non ci serve nessuna proprietà extra per produrre un modello di quanto accade. Il corpo di Lucia è numericamente diverso dalla mela rossa. La mela rossa è sul tavolo. Il corpo di Lucia è indicativamente a un metro di distanza. Questi fatti non sollevano nessun problema particolare. Però qual è l’esperienza di Lucia della mela rossa? Dove è e che cosa è l’esperienza della mela rossa di Lucia? Un fautore dell’internalismo, che poi è il modello del senso comune secondo cui la nostra mente è interna al corpo, potrebbe essere tentato di ipotizzare un’entità invisibile aggiuntiva – vale a dire la coscienza o l’esperienza. Tuttavia, poiché nulla all’interno del corpo di Lucia è come la mela rossa, siamo costretti ad attribuire alla coscienza un potere magico: riprodurre il mondo esterno. Sfortunatamente nessun concetto di esperienza ha senso in termini fisici. Il corpo di Lucia e la mela rossa sono oggetti fisici e gli oggetti fisici non rappresentano o riproducono altri oggetti fisici. In natura ogni cosa è quello che è. Il corpo non può accedere agli oggetti esterni. B è B e O è O. Il corpo rimane corpo. I neuroni rimangono neuroni. Dire che il corpo rappresenta il mondo esterno perché è il corpo di una persona, non è una spiegazione convincente in quanto, in termini fisici, nessuno ha la minima idea di che cosa sia una persona. Appellarsi al concetto di persona è un caso di obscurum per obscurius, vale a dire, il tentativo di spiegare qualcosa che non capiamo per mezzo di qualcosa che capiamo ancora meno. Gli oggetti sono esattamente quello che sono. Le mele rosse sono soltanto mele rosse. I corpi umani sono soltanto corpi umani. I neuroni sono soltanto neuroni, punto.

  B
O (ndT schema lettere da p. 10)
 E


	E quindi? Come fanno i neuroni a fare esperienza della mela? Siamo bloccati in una situazione senza speranza? Lo saremmo se insistessimo ostinatamente a cercare l’esperienza dentro il corpo o il cervello di Lucia. Il problema mente/corpo e tutti gli altri affini derivano dal presupposto che l’esperienza di Lucia (E) debba essere interna (o dipendente da o costituita da o, infine, sopravveniente) al corpo di lei. Infatti, quando diamo per scontato che l’esperienza di Lucia dipenda intimamente ed esclusivamente da ciò che accade dentro il corpo di Lucia, l’esperienza della mela rossa diventa impossibile perché il corpo di Lucia e l’oggetto sono distinti e separati che, da un punto di vista fisico, hanno proprietà del tutto diverse. Il neurone è grigio e la mela è rossa.
	Per i dualisti il problema è facilmente risolvibile. Nel modello dualista l’esperienza è una sorta di jolly ontologico dotato di superpoteri in grado di fare tutto ciò che si vuole. Ma è ovviamente una fantasia filosofica. Il prezzo ontologico che paghiamo per una entità del genere è troppo alto. L’esperienza è concepita come un’entità aggiuntiva che è fuori del mondo fisico. La mente immateriale dei dualisti implica il fallimento epistemico: abbiamo rinunciato a spiegare che cosa è la coscienza. Lo sappiamo tutti. Fortunatamente la teoria della mente allargata suggerisce una soluzione diversa.
	Per un secondo mettiamo da parte le nostre convinzioni sul fatto che la nostra mente si trovi dentro qualcosa. Consideriamo la possibilità che l’esperienza non sia collocata dentro il corpo ma invece che sia nell’oggetto percepito. Anzi! Osiamo ancora di più! Supponiamo che l’esperienza sia lo stesso oggetto esterno. Non c’è intimità tra esperienza e corpo del soggetto. Al contrario l’intimità è tra esperienza e oggetto. E questa intimità è la più stretta di tutte: ovvero l’identitàç l’esperienza di un oggetto è l’oggetto che esperiamo.

O = E B (ndT schema lettere da p. 11)

	Ragioniamo con calma. Le proprietà fisiche del corpo e dell’oggetto le conosciamo, sia pure con qualche approssimazione. Il cervello è di colore grigio rosato, molliccio e pieno di sangue. La mela rossa è rossa, tonda e melosa. L’esperienza di Lucia è rossa, tonda e melosa. Quale entità è simile all’esperienza che Lucia ha della mela rossa? Esiste qualcosa che è rotondo, rosso e meloso? Il cervello o la mela rossa? La risposta dovrebbe essere ovvia: la mela rossa. Quando esperiamo la mela rossa, c’è qualcosa che possiede esattamente le proprietà dell’esperienza – vale a dire, la mela rossa. E = O. L’esperienza – cioè la coscienza – non ha bisogno di comparire improvvisamente dal mondo fisico, come un coniglio dal cappello del prestigiatore. La coscienza non è altro che l’oggetto esterno, di cui condivide tutte le proprietà. In questo modo, tra l’altro, la ben nota differenza tra cervello e esperienza non è più un mistero scientifico. La coscienza non è una proprietà del cervello. L’oggetto esterno causa effetti all’interno nostro corpo, ma non è dentro il corpo. Oggetto ed esperienza rimangono fuori. La coscienza e il mondo sono una cosa sola. E è O.

qui figura 1 p. 11
Figura 1. A sinistra, l’interpretazione tradizionale si sforza di connettere oggetto, corpo ed esperienza con altrettante relazioni problematiche. A destra, la mente allargata o spread mind,.

Che ruolo hanno il corpo e il cervello in questo modello? Secondo la spiegazione tradizionale, il corpo accede agli oggetti attraverso i sensi e quindi crea i percetti, ovvero delle immagini mentali che ci mostrerebbero il modo esterno. Secondo l’ipotesi che difendo qui, il corpo è la chiave per l’esistenza dell’oggetto, che però rimane nel mondo esterno. Il corpo offre le circostanze adatte che permettono agli oggetti esterni di produrre effetti e quindi di esistere. Gli oggetti di cui facciamo esperienza non esistono autonomamente, ma relativamente ai nostri corpi. Sono in una relazione causale rispetto ai nostri corpi. Sono oggetti relativi tanto quanto altre proprietà fisiche che, come la velocità, esistono solo relativamente ad altri corpi. Sono relativi, ma non soggettivi. Gli oggetti non dipendono dalla mente e nemmeno sono mentali, sono oggetti fisici la cui esistenza è causalmente fondata sui nostri corpi. Pertanto, il nostro cervello non ha bisogno di produrre immagini mentali, o un’entità addizionale chiamata esperienza o coscienza. Il cervello e il corpo sono solo responsabili di fornire le condizioni causali necessarie perché un certo oggetto esterno, per esempio una mela, produca effetti, e quindi esista e possa essere identico all’esperienza del soggetto. L’esistenza dell’oggetto dipende causalmente dal corpo ma è diversa da esso. O non è B, neppure E è B, però E è O. In un quadro concettuale totalmente fisicalista, esistono soltanto oggetti fisici in relazione causale l’uno con l’altro. Noi distinguiamo esperienze diverse perché corrispondono a oggetti diversi. Se il corpo non esistesse, a loro volta gli oggetti che esistono relativamente a esso non esisterebbero. In modo analogo, le velocità relative alla terra, se la terra scomparisse, cesserebbero di esistere. Non si tratta di resuscitare l’idealismo, dato che l’ipotesi non introduce nessuna entità che sia dipendente dalla mente. Qui, al contrario, tutto è fisico, anche se tutto è relativo ad altri oggetti. Ogni oggetto dipende solo da altri oggetti: tutto è fisicamente relativo.
	Per gettare una luce diversa sulla relazione tra oggetto e corpo, consideriamo l’analogia con un sistema formato da un lago e da una diga. L’acqua scorre in un fiume. Grazie alla diga si forma un lago. Prima che la diga venisse costruita non c’era nessun lago nella valle. Tuttavia a seguito della diga, l’acqua ha formato un lago. L’acqua non è identica al lago e il lago non è soltanto l’acqua. Il lago è come l’acqua che esiste relativamente alla diga. La diga è stata costruita per fornire le condizioni necessarie ma non sufficienti affinché il fiume potesse creare un lago. La diga non ha creato il lago dal nulla. Ma, in questo caso, se non fosse stata costruita alcuna diga, non esisterebbe alcun lago. Il lago non è una proprietà emergente della diga. Se non ci fosse la pioggia, anche se costruissimo una diga alta un chilometro e mezzo, non avremmo alcun lago. Tuttavia il lago esiste grazie alla diga e al fiume e a infinite altre condizioni. In quella valle la diga svolge un ruolo contingente per l’esistenza del lago. Applichiamo questa analogia al caso dell’esperienza: il lago è l’oggetto. La diga è il cervello e anche il corpo. Il fiume è il flusso di eventi in entrata. Il territorio è l’ambiente. L’acqua è analoga alla materia di cui è fatto il mondo prima che entri in relazione con il nostro corpo e prima che sia la cosa che è la nostra esperienza. Dov’è la nostra esperienza? È il lago. Dov’è l’oggetto? È di nuovo il lago. L’idea chiave è che l’esistenza dell’oggetto dipende dalle circostanze causali appropriate. L’oggetto esiste relativamente. Dato un certo ambiente, il corpo e il cervello offrono le condizioni per l’esistenza dell’ambiente sotto forma di una serie di oggetti relativi.
	Molti filosofi a questo punto obietteranno che la proposta liquida la famosa distinzione tra proprietà fenomeniche (quelle proprie della nostra esperienza cosciente) e proprietà fisiche (quelle degli oggetti fisici): il cosiddetto fossato Galileiano per usare una felice espressione del fenomenologo Walter Gerbino. In effetti, la tradizione assume che le proprietà fenomeniche abbiano “qualità” o “carattere fenomenico” mentre le proprietà fisiche siano soltanto aspetti quantitativi. Dalla pubblicazione de Il Saggiatore di Galileo Galilei (1623), in cui qualità soggettive e quantità oggettive sono separate, questa sorta di apartheid ontologico è diventata un vero e proprio dogma. Ma esiste veramente una differenza tra le qualità dell’esperienza e le quantità del mondo fisico? In fondo, questa differenza non si è rivelata così enigmatica e misteriosa da indurci ad avere qualche sospetto sulla sua fondatezza? La differenza tra le qualità fenomeniche e le quantità fisiche ha spinto a credere nell’idea bizzarra secondo cui il mondo fisico sarebbe invisibile e impercettibile mentre il mondo che vediamo nasconderebbe la vera natura della realtà. E poi, la domanda delle domande, come può il cervello, che è completamente fisico, produrre qualità fenomeniche che non sono fisiche? Finora nessuno ha saputo spiegarlo. Si tratta del famoso Hard Problem di Chalmers.
	La teoria della mente allargata adotta una strategia completamente diversa: le proprietà fenomeniche e quelle fisiche sono le stesse. Noi percepiamo il mondo com’è perché siamo il mondo che percepiamo. Le proprietà della nostra esperienza sono le proprietà del mondo fisico in cui viviamo. La mela non ha un rosso quantitativo fisico e un rosso qualitativo mentale (o fenomenico). La mela ha solo un rosso: il rosso che vediamo è il rosso della sua buccia.
	Cercate di capirmi, non sostengo che gli oggetti fisici siano spalmati di proprietà mentali come sostengono i panpsichisti. Non sostengo che il mondo fisico è dotato di proprietà mentali. Al contrario, sostengo che esistono soltanto oggetti fisici e proprietà fisiche e l’esperienza è tutt’uno con essi. In questo modo non c’è alcuna tensione tra quantità impercettibili-ma-fisiche (gli ingenui oggetti fisici neoplatonici di Galileo) e qualità percettibili-ma-immateriali (l’esperienza mentale). Esistono soltanto oggetti relativi, per esempio mele rosse, che, per errore, la tradizione ha visto da due punti di vista incompatibili tra loro: in quanto oggetto fisico e in quanto esperienza soggettiva. Nella teoria della mente allargata, il salto dal fisico al fenomenico non richiede alcun miracolo: non ci sono processi emergenti che, come d’incanto, trasformano il fisico in fenomenico. Quando ho la percezione di una mela rossa, se la mia esperienza è tutt’una con la mela, non c’è nulla da spiegare.7
	A conti fatti l’identità tra esperienza e oggetti esterni è così ovvia che si sente il bisogno di elencare alcuni motivi che hanno indotto così tanti filosofi e scienziati a collocare l’esperienza all’interno del corpo (di solito dentro al cervello). Il motivo principale è rappresentato dai casi di falsa percezione (quali errore percettivo, illusioni e allucinazioni) che suggeriscono una differenza tra esperienza e mondo. Un secondo motivo è che gli esseri umani hanno una tendenza irresistibile a porre l’esperienza all’interno del corpo a causa dell’attrazione esercitata dal loro “centro di gravità percettiva” – per prendere a prestito una felice espressione di Dennett. Non dimentichiamo che il corpo è una condizione necessaria e quindi va preservato da pericoli di varia natura. E poi hanno un ruolo cruciale le pressioni sociali, estetiche e legali legate al fatto di identificare una persona con il proprio corpo. Infine, non dimentichiamo l’antropocentrismo culturale che oppone resistenza all’idea di considerare l’esperienza e le cose – cioè l’uomo e la natura – sullo stesso piano. Tutti questi fattori hanno contribuito a creare un clima culturale in cui esperienza e oggetti sono stati creduti e tenuti distinti.
	Qualcuno potrebbe pensare che risolvere tutti questi problemi, ipotizzando l’identità tra esperienza e oggetti fisici è una mossa troppo radicale e troppo ingenua? Io non lo credo, dal momento che qualsiasi teoria fisicalista che abbia per scopo la spiegazione di un fenomeno deve portare avanti, alla fin fine, un’ipotesi che indichi a cosa quel fenomeno è identico. Una teoria fisica della coscienza deve dirci che cosa è la coscienza! Per esempio, in altri campi, la scienza ha fatto queste proposte: la temperatura è l’energia cinetica media delle molecole; l’evoluzione è variazione, selezione e trasmissione; la polmonite è una proliferazione di Streptococcus pneumoniae nei polmoni e così via. Il fisico deve essere spiegato soltanto dal fisico. In questa prospettiva, la teoria della mente allargata non è affatto diversa: difende un’ipotesi sulla natura fisica dell’esperienza. Si tratta di un’ipotesi che rimarrà in piedi o cadrà sulla base di prove empiriche. L’idea che l’esperienza sia identica agli oggetti esterni può sembrare strana, ma non deve scandalizzare. Si tratta di un’ipotesi empirica molto precisa. In fondo, se l’esperienza è fisica, deve trovarsi da qualche parte. Dai tempi di Galileo la risposta tradizionale è stata che la coscienza si trova dentro il corpo e non nel mondo esterno. Ma nessuno l’ha mai trovata. La teoria della mente allargata suggerisce di cercare in un luogo diverso: nell’oggetto stesso. Ipotizzare che l’esperienza sia una mela rossa è un’idea altrettanto valida che ipotizzare che l’esperienza sia un processo neurale. Le due ipotesi sono entrambe affermazioni empiriche che devono essere giudicate in base alle prove disponibili.
	Infine, chi afferma che l’esperienza è all’interno del corpo – o che l’esperienza è una proprietà emergente di processi interni al corpo – implicitamente o esplicitamente deve ammettere che l’esperienza è diversa dal corpo dentro cui è localizzata. E qui si ricade nel famoso dualismo. Nel mondo fisico l’esperienza dovrebbe identificarsi con qualcosa di fisico. Non c’è spazio per cose diverse dal fisico. E quindi, molto semplicemente, l’esperienza non può essere all’interno del corpo perché al suo interno nulla ha le proprietà della nostra esperienza. Fortunatamente, nel mondo fisico c’è qualcosa che ha proprio le caratteristiche e le proprietà della nostra esperienza: l’oggetto esterno. 
***

Se la mia esperienza di un oggetto è l’oggetto di cui ho esperienza, che cosa e dove sono io? Non sono esattamente dove si trova il mio corpo, anche se il corpo è necessario (ma non sufficiente) alla mia esistenza. In queste pagine non riuscirò a rendere giustizia ad altri concetti importanti, come il sé, l’io o il soggetto, ma è evidente che ricollocare l’esperienza implica cambiamenti a cascata. Tuttavia, per semplicità e come primo abbozzo di lavoro, supponiamo che, in ogni momento, noi siamo identici alla nostra coscienza, cioè alla nostra esperienza. Noi siamo le nostre esperienze, e quindi siamo il mondo che esiste relativamente al nostro corpo.
	Consideriamo ancora la mela rossa. Mentre sto scrivendo, sono seduto nel corridoio centrale della Bates Hall della Boston Public Library. È il 20 Aprile del 2015. Guardo le mie mani, vedo il computer portatile sul tavolo e, indovinate un po’, anche una mela rossa. Più lontano vedo una lunga fila di tavoli tutti uguali occupati da studenti sparpagliati irregolarmente. Sento un brusio di sottofondo prodotto dalle molte persone che si attardano, leggono e scrivono nell’ampio salone. Secondo la concezione tradizionale, tutto questo è dentro un campo visivo fenomenico mentale popolato di immagini mentali create dal mio cervello. Secondo la mia teoria, invece, è fisicamente una porzione della biblioteca di Boston che esiste relativamente al mio corpo e a quei processi causali che sono studiati nella percezione visiva. La mia esperienza non è un’immagine mentale, una “figura nella testa”, ma una parte fisica della sala di lettura della biblioteca. Vedere è essere. Io sono la Bates Hall, o, almeno, un pezzo della Bates Hall. Questa affermazione sembra strana. Nella nostra cultura quasi tutti sono stati indottrinati a credere che quello che vediamo e il mondo che dà origine alla nostra esperienza sono domini diversi. Eppure è evidente che la mia esperienza e una parte della Bates Hall sono tra loro molto più simili di quanto non lo siano la mia esperienza e la mia attività cerebrale. Perché io non dovrei essere costituito proprio da quel mondo che è qui intorno e che esiste relativamente al mio corpo?
	Lucia – che ora è seduta accanto a me – non guarda soltanto la mela rossa. La sua percezione (e dunque la sua coscienza) include il mio portatile, il tavolo, varie lampade e un lungo elenco di altri oggetti e corpi che, in questo momento, costituiscono sia l’esperienza di Lucia sia una porzione rilevante della Bates Hall. Non abbiamo bisogno di ipotizzare l’esistenza un mondo interiore. L’esperienza di Lucia, a sua volta, si identifica con un sottoinsieme della Bates Hall, che è individuato mediante i processi causali che il suo corpo rende possibili. La sua esperienza è un sottoinsieme di ciò che accade dentro la Bates Hall e non un sottoinsieme di ciò che accade dentro la sua testa. Alcuni degli oggetti nella biblioteca sono parte dell’esperienza di Lucia, altri no, tuttavia non abbiamo bisogno di duplicare l’ontologia di ciò che accade nella Bates Hall. La coscienza di Lucia è costituita da un insieme delle cose disponibili dentro la biblioteca. 
	La coscienza di Lucia è allo stesso tempo fisica e osservabile, non servono stati mentali misteriosi, nascosti, privati. È tutta qui, tutta intorno al suo corpo. L’esperienza non è un mondo interiore. Quando io dico a Lucia: «Guarda! Questa è la mela rossa che vedo», a meno che Lucia per qualche motivo causale non si trovi nell’impossibilità di vedere la mela – per esempio potrebbe essere cieca dalla nascita o bendata, oppure la mela potrebbe essere nascosta – Lucia vedrà la stessa mela che io vedo adesso. In condizioni normali, la stessa mela sarà parte sia dell’esperienza di Lucia sia della mia. Vedere la mela non è il prodotto del mescolamento di un’immagine mentale e neppure l’istanziazione di una relazione esoterica tra un soggetto e un oggetto misteriosi. Percepire un oggetto è essere tutt’uno con quell’oggetto.
	Il fatto che la mela sia osservabile non implica che debba essere facilmente osservabile. In termini pratici, tuttavia, la cosa ci preoccupa. Quando due o più persone guardano lo stesso oggetto, nessuno si domanda se stanno vedendo veramente la stessa cosa. Quando Lucia e io guardiamo la stessa mela rossa sul tavolo – purché entrambi sappiamo dove l’altro sta guardando – siamo sicuri di quello che l’altro vede. Una mela rossa. La stessa mela rossa! E non due mele mentali private e inconoscibili. L’interpretazione tradizionale per cui Lucia percepirebbe la personale versione della mela mentale e privata di Lucia mentre io percepisco la mia – entrambe diverse dalla mela che sta sul tavolo – è assurda. Noi percepiamo la stessa mela. La stessa mela rossa è parte sia dell’insieme di oggetti che costituisce la mia esperienza sia dell’insieme di oggetti dell’esperienza di Lucia. Dunque le nostre esperienze non si limitano a essere simili e a condividere le stesse proprietà, ma sono costituite dalla stessa mela rossa – a conti fatti sono la stessa mela. Quando parliamo di ciò che vediamo, Lucia e io ci capiamo perché, in una certa misura, noi siamo fatti dalla stessa mela. Lo stesso oggetto costituisce entrambi. Comunicare è sovrapporsi – non è scambiarsi frammenti privi di significato e contenuto. In questo caso la mela rossa appoggiata sul tavolo, nella parte centrale della navata sinistra della Bates Hall dentro la biblioteca di Boston, è parte sia dell’esperienza di Lucia sia della mia. La sua e la mia esperienza si sovrappongono parzialmente. Ovviamente, la mia esperienza non è fatta solo da una mela. Io sono costituito anche da altri oggetti ed eventi. Allo stesso modo anche Lucia è costituita da altri oggetti ed eventi – alcuni dei quali sono indubbiamente diversi dai miei. La mente di Lucia e la mia non si sovrappongono completamente (Figura 2).

p. 17 dida
Figura 2 L’esperienza di Riccardo (a sinistra) e l’esperienza di Lucia (a destra) sono due raccolte di oggetti. La mela rossa è condivisa da entrambi. 
	Peraltro, se l’esperienza di Lucia e la mia fossero fatte esattamente dalle stesse cose, la mente di Lucia e la mia sarebbero la stessa. In pratica una simile sovrapposizione non si verifica mai. Due individui non si sovrappongono mai completamente, anche se due anime affini e, chissà, innamorate, potrebbero avvicinarsi molto.
	Mi rendo conto che, a molti questa identità tra un insieme di oggetti e la coscienza di una persona potrebbe apparire strana. Tuttavia, perché mai un certo sottoinsieme del mondo fisico (gli oggetti) dovrebbe essere peggio di un altro (i neuroni)? Inoltre, gli oggetti sono molto più promettenti. L’ipotesi tradizionale per cui la nostra esperienza di una mela rossa avviene all’interno dei processi cerebrali non è più rispettabile in termini scientifici del considerare che l’esperienza sia tutt’uno con la mela rossa. Sia le mele che i cervelli sono entità fisiche. In realtà il cervello è messo peggio dato che non ha alcuna delle proprietà dell’esperienza mentre la mela ha tutte le proprietà che ci servono. E qui è un buon momento per sottolineare come la teoria della mente allargata abbia la stessa struttura di altre teorie sulla coscienza, che magari hanno acquistato più credibilità. La mia ipotesi non solo è di natura empirica ma è estremamente parsimoniosa in termini ontologici. Si tratta di una teoria dell’identità completamente fisicalista e analoga alle teorie dell’identità mente-cervello. Ma il fenomeno fisico che prendiamo in esame non è il cervello ma l’oggetto esterno.

***

Oltre ai pregiudizi sulla localizzazione dell’esperienza dentro il cervello, vi è un altro motivo che ha impedito a filosofi, scienziati e gente comune di prendere in considerazione l’identità tra l’esperienza e il mondo esterno: la concezione semplicistica dell’oggetto fisico. L’oggetto materiale è concepito come una entità astratta, con proprietà autonome, sostanzialmente indipendente dallo scorrere del tempo. Nella scienza, se ci si rivolge alla fisica, gli oggetti sono aggregati di molecole tenute insieme da campi di forza. Si tratta di modelli dell’oggetto fisico completamente diversi dalla nostra esperienza del mondo. Noi non facciamo esperienza di campi di forza, né di immagini mentali. La nostra esperienza è fatta di oggetti concreti: di mele, nuvole, automobili, corpi, piatti di pasta. In questo libro, sarà presentato e difeso uno nuovo modello di oggetto fisico che è compatibile sia con la nostra esperienza che con la evidenza. A ben vedere la teoria della mente allargata è tanto una teoria dell’oggetto quanto una teoria della mente. Infatti l’intuizione chiave è che oggetti ed esperienza sono identici.
	Se esperienza e oggetti sono la stessa cosa, è cruciale essere in grado di mostrare che, ogni volta che si fa un’esperienza, esiste un corrispondente oggetto fisico. Solo così si potrà superare il divario tra apparenza e realtà. Ripeto: per ogni esperienza deve esistere un oggetto fisico. Ma è possibile? Possiamo localizzare un oggetto fisico, come una mela o un sasso, per ogni esperienza che abbiamo, comprese le illusioni, i sogni e le allucinazioni? Questa è la sfida che questa teoria deve affrontare. Ma non solo. È anche una predizione empirica. Questa affermazione è, allo stesso tempo, la più grande previsione e il principio fondante della teoria. 
	Finora, come si diceva, la tradizione galileiana ha convinto molti che l’oggetto fisico non si può percepire per quello che è; l’oggetto reale trascenderebbe la nostra esperienza. Per fortuna, si pensa, c’è la scienza che descrive un mondo di oggetti definibili solo ricorrendo a misurazioni quantitative e a modelli matematici. Nella nostra vita però non incontriamo mai queste equazioni. L’oggetto che la scienza descrive non è l’oggetto che fa parte della nostra vita; è un modello astratto, uno scheletro di funzioni matematiche, un fantasma concettuale. Tutto questo è problematico: un oggetto siffatto rimane invisibile ai nostri sensi e tuttavia ne abbiamo esperienza mediante i nostri sensi e così rimane, in termini etimologici e sostanziali, un ab-solutus, cioè qualcosa di diverso dall’esperienza.
	Però quando mangio una mela rossa, io mangio un oggetto reale. Quando la vedo o la tocco, vedo o tocco un oggetto reale. Quando rappresento una mela rossa come un sistema di equazioni matematiche, io elaboro un modello astratto che, in molti casi, mi permette di avere a che fare con l’oggetto reale, ma non è in sé un oggetto reale. La mela matematica non è la vera mela, ma solo un concetto astratto, uno strumento concettuale, una descrizione utile. Ma non è la realtà. È come una mappa geografica della terra. La mappa è piatta, la terra è rotonda. È come il concetto di baricentro – un’astrazione utile che non corrisponde a niente di reale. Eppure, nonostante queste difficoltà, molti hanno accettato l’idea di un mondo popolato da proprietà invisibili che si possono conoscere solo attraverso immagini puramente mentali. Il caso estremo è quello delle allucinazioni dove, apparentemente, l’oggetto corrispondente non esiste neppure. Se io ho un’allucinazione di un elefante rosa, non sembra proprio che si sia alcun elefante rosa (anche se fra poco vi farò vedere che, in realtà, c’è un senso perfettamente fisico in cui c’è). Tuttavia, l’interpretazione classica è affetta da circolarità. Infatti, presuppone, senza consapevolezza critica, ciò che dovrebbe provare, ovvero che l’oggetto percepito non è l’oggetto fisico. È facile capire che in questo modo si ribadisce l’assunto di partenza, ma non lo si prova. Infatti al di là delle varie tesi sulla percezione, nessun argomento a priori e nessuna prova empirica ha dimostrato che esista una differenza tra esperienza e oggetto esterno. Nella nostra vita tutto ciò di cui abbiamo esperienza è reale.
	Non voglio fare giri di parole. Gli oggetto fisici sono diversi da come li abbiamo tradizionalmente descritti. Un oggetto è qualcosa che accade relativamente ad altri oggetti in un preciso momento. L’oggetto esiste quando accade. Secondo la interpretazione tradizionale, gli oggetti giacciono oziosamente da qualche parte in attesa di essere percepiti. La percezione è considerata soggettiva e fugace mentre si suppone che l’oggetto sia stabile e durevole. Pertanto, la mente è ritenuta responsabile dei molti modi differenti in cui un oggetto può apparire: sfocato, a fuoco, vicino, lontano, tangibile, visibile e così via. Propongo un punto di vista radicalmente diverso: non esiste un solo oggetto che può essere percepito in molti modi, ma molti oggetti che possono essere percepiti in un solo modo. Questi oggetti sono originati grazie al rapporto causale relativo al corpo dell’osservatore. Un oggetto che sembra perdurare nel tempo non è altro che una raccolta di oggetti molto simili tra di loro. Come quando si guarda il video di una scena senza movimenti. L’immagine sembra non mutare mai, ma noi sappiamo che è una sequenza di 24 o 25 fotogrammi al secondo. Tutti uguali o quasi. L’idea non è più misteriosa di quella di uno scaffale su cui si trovino lattine di bibite quasi identiche. Sono tutte simili, ma numericamente distinte. Allo stesso modo, ogni volta che i miei occhi sono girati verso il tavolo, ecco che le molecole e le cellule del frutto possono accadere secondo una certa organizzazione che corrisponde all’oggetto-mela e alla esperienza-mela. Ogni volta che guardo, una nuova mela indistinguibile dalla precedente può accadere. Di fatto, ogni volta che torno a guardare il tavolo appare una nuova mela. E così mi illudo che esista una mela che permane tra uno sguardo e l’altro, ma non si tratta di una mela visuale mentale, bensì di una mela ottica e quindi fisica, sul tavolo. È la causa della deviazione dei raggi luminosi. Mentre da un punto di vista pratico, quante mele posso mangiare, si reputa esista soltanto una mela, ogni volta che vedo una mela, non vedo una mela mentale, o una mela fenomenica o una mela berkeleyana che la mia mente crea dentro il dominio mentale;8 ogni volta, appunto, vedo una mela rossa fisica e questa mela è la mia personale esperienza della mela. La mela che vedo esiste relativamente al mio corpo, che, a sua volta, non è altro che un oggetto. È proprio il mio corpo a fornire le condizioni necessarie perché la materia sul tavolo abbia luogo in forma di mela, potendo così essere anche la mia esperienza. Quando il mio corpo è nella connessione causale giusta, la mela accade. A quanto pare, non posso evitare di vedere la mela se il mio corpo ha una determinata collocazione. Ogni volta che il mio corpo si trova lì, la mela accade: non posso evitare che il mio corpo determini l’esistenza della mela, a meno che non distrugga il mio corpo oppure la materia sul tavolo, o entrambi.9 Ovviamente, visto come vanno le cose, la mela può essere mangiata soltanto una volta ma può essere vista o toccata molte volte. 
	Ci siamo cullati davvero per troppo tempo nel sogno di Galileo. Abbiamo creduto che il mondo fosse popolato da entità matematiche che non dipendono dalla nostra presenza. Di fatto potrebbe essere un’ipotesi ragionevole se la nostra esperienza fosse il prodotto di anime immateriali. Però, se la nostra presenza comporta la presenza dei corpi, dobbiamo chiederci se i corpi, che sono entità fisiche, possano fare qualche differenza nel flusso di eventi fisici cui fanno parte. E la risposta è positiva. I corpi rendono possibili processi che modificano l’ontologia del mondo. I corpi determinano l’esistenza degli oggetti fisici la cui identità coincide con la nostra esperienza. E, crucialmente, noi siamo la nostra esperienza, non i nostri corpi.
	Noi esperiamo la parte della natura la cui esistenza è relativa ai nostri corpi. Siamo tutt’uno con gli oggetti che accadono grazie ai nostri corpi. Ovviamente questi oggetti non sono al loro interno. I corpi sono condizioni causali ma non sono necessarie né sufficienti affinché tali oggetti abbiano luogo. Sono circostanze causali contingenti. Nelle giuste circostanze, però, come nel caso del fiammifero acceso di Donald Davidson, l’esistenza di un certo corpo in una certa situazione fa sì che un certo oggetto accada e quindi esista.
	Rivedere l’oggetto fisico in una nuova luce è fondamentale perché il problema mente-corpo è derivato da una concezione troppo semplicistica del mondo materiale. Come hanno sostenuto alcuni filosofi americani tra cui Sidney Shoemaker, poiché la descrizione scientifica degli oggetti non coincide con la nostra esperienza del mondo, ha preso piede un modello “a bidone della spazzatura” della mente: nella mente si mette tutto quello che non funziona nella descrizione della realtà.10 Così facendo, l’idea tradizionale di mente è una conseguenza teorica dell’oggetto fisico secondo il senso comune, che è qualcosa che esiste indipendentemente da ogni relazione con gli altri corpi. La mente tradizionale è stata una specie di stampella concettuale escogitata per salvare l’idea ingenua dell’oggetto materiale. Da un punto di vista concettuale, la mente classica ha colmato il divario tra l’oggetto astratto di filosofi e scienziati e l’oggetto reale della nostra esperienza. 
	In fondo, il problema mente-corpo ricorda il geocentrismo. Gli astronomi inventarono traiettorie fittizie per il nostro pianeta – i famosi epicicli – soltanto per evitare di mettere in discussione la posizione centrale della Terra (e dell’Uomo). Questo tipo di fallacia scientifica è ricorrente. Gli studiosi scelgono di non discutere un presupposto fondamentale e cercano spiegazioni grazie alle quali possono continuare a lavorare senza mettere in dubbio i loro pregiudizi. In queste pagine, metteremo in discussione non solo l’idea tradizionale di esperienza, ma anche quella, altrettanto tradizionale, di oggetto assoluto. Questa revisione concettuale è, fortunatamente, completamente in accordo sia con la nostra esperienza che con le prove empiriche. 

p. 22
Figura 3. Modelli di esperienza. Dualismo, relazionalismo, teoria dell’identità mente-cervello e la mente allargata.

	Il concetto tradizionale di oggetto è in conflitto con la nostra esperienza (Figura 3). Insistere nel mettere la coscienza dentro il corpo ha finite con il produrre innumerevoli dubbi e misteri. Il corpo è fisicamente separato dal mondo. Eppure nessuno esperisce il corpo. Nessuno esperisce il cervello. Nessuno ha mai avuto la sensazione di essere un fascio di neuroni (anche se ce lo continuano a ripetere e alla fine ci crediamo). La teoria della mente allargata risolve il problema in modo nuovo perché individua l’esperienza nell’oggetto invece che nel corpo (Figura 3, in basso a destra).
	La conclusione finale è che gli oggetti che compongono il nostro mondo esistono grazie a relazioni causali che dipendono dai nostri corpi: gli oggetti accadono come cause di effetti. L’oggetto non appare in modi diversi. Questa è un’illusione. Ogni oggetto appare solo in un modo: ciò che è. Ma esistono molti oggetti che noi classifichiamo insieme come se fossero uno solo. La povertà della nostra descrizione degli oggetti ha creato dei problemi che non esistevano. Sostituire gli oggetti classici con una molteplicità di oggetti relativi ha molti vantaggi: non richiedono nessuna speciale ontologia; hanno luogo ovunque un corpo umano si trovi nella giusta connessione causale con l’ambiente; spiegheranno le diverse modalità sensoriali e tutti i casi di esperienza. È un passaggio simile a quello della velocità assoluta alle tantissime velocità relative: hanno permesso di risolvere tanti problemi apparentemente insolubili. Ogni relazione di causa definisce un oggetto diverso: un oggetto di tipo visivo, un oggetto di tipo tattile, un oggetto di tipo auditivo, un oggetto multimodale e così via. Inoltre, questi oggetti relativi sono completamente fisici. Non hanno niente di soggettivo o mentale. Si tratta di cause fisiche che producono effetti fisici. La nostra esperienza è costituita da oggetti di questo tipo. La realtà non è più suddivisa in ciò che esiste e ciò che appare, ma è solo ciò che esiste relativamente. Questo libro spiegherà quando e come questi oggetti fanno parte di collezioni che chiamiamo esperienza o coscienza. E vorrei sottolineare come questa spiegazione non avrà bisogno di appoggiarsi ad alcuna nozione psicologica o mentalistica. Gli oggetti sono soltanto entità fisiche e l’esperienza è identica a loro. Noi siamo il mondo e il mondo è noi: tutto è fisico.

***

Un altro punto importante che richiede un passo in avanti è rappresentato dal rapporto tra tempo e mondo fisico. Per molto tempo si è ragionato come se il tempo non fosse un aspetto essenziale degli oggetti. Mentre, dalle riflessioni di Agostino in poi, si è sempre sottolineato il rapporto tra esperienza umana e tempo, cambiamento e divenire. Mentre l’esperienza è inconcepibile senza il fluire del tempo, gli oggetti sembrano possibili anche senza il tempo. Ma è veramente così? Chi ha mai visto una mela al di fuori del divenire? Chi ha mai visto una mela che non stesse (sia pur lentamente) crescendo, maturando e, alla fine, marcendo? Gli oggetti fisici non sono altrettanto costituiti dallo scorrere causale del tempo proprio come la nostra esperienza? In realtà, una visione molto semplicistica degli oggetti ha impedito a molti filosofi di cogliere la somiglianza tra loro e l’esperienza. E così, come nel modello di Shoemaker, della mente come bidone della spazzatura, si è trascurato il problema del tempo nell’esperienza. Invece, qui, la teoria della mente allargata difende un modello relativo, temporale e causale dell’oggetto che permetterà finalmente di identificare realtà ed esperienza.
	Consideriamo ancora una volta la nostra amata mela rossa. Di solito, quando descriviamo un frutto, non facciamo alcun riferimento alla dimensione temporale. La mela è, sostanzialmente, un oggetto con proprietà come il colore, l’odore, il sapore, il peso e così via: tutte proprietà fisiche. La descrizione classica degli oggetti trascura volentieri la maggior parte delle considerazioni temporali. Secondo questa tradizione, gli oggetti sono nel tempo, ma non sono costituiti dal tempo. Sono concepiti come entità invarianti, almeno nell’ambito di intervalli ragionevoli di tempo. Il cambiamento, il tempo e il divenire sono considerati sfumature in gran parte trascurabili. Qui non mi riferisco al fatto ben noto per cui ogni oggetto, perfino la statua di porfido più durevole, si consuma e cambia lentamente. Voglio sottolineare che gli oggetti, che noi percepiamo, non possono essere oggetti atemporali in quanto sono incorporati negli stessi processi causali che producono la nostra esperienza. In altre parole l’oggetto che percepiamo è quello che ha luogo nel momento in cui interagisce causalmente con il nostro corpo. Non è possibile percepire ciò che non accade perché sarebbe causalmente fuori portata.
	Qualcuno potrebbe non essere d’accordo. Qualcuno potrebbe sostenere che la mela, in fondo, non fa molto: si limita a stare pigramente sul tavolo. Questa descrizione sottovaluta notevolmente ciò che fa la mela. Ogni volta che la guardiamo, essa riflette i raggi di luce facendoli rimbalzare intorno. Per risultare visibile, la mela deve avere un ruolo causale non piccolo, deve riflettere la luce. Se la mela fosse “pigra” rispetto ai raggi di luce, sarebbe invisibile. In modo analogo, noi ne sentiamo l’odore perché la mela rilascia un certo numero di sostanze chimiche che si diffondono nell’aria. Quando prendo in mano la mela e ne sento consistenza e peso, l’oggetto oppone una certa resistenza sulle mie dita, inoltre attira altre masse per effetto della gravità che esercita. Ancora una volta, se la mela fosse causalmente inerte, sarebbe impercettibile. Ogni cosa, mela o mondo, per essere percepibile, deve produrre effetti.
	Tutto accade nel tempo come parte del flusso causale. È il principio eleatico enunciato da un misterioso filosofo senza nome nel Sofista di Platone quasi 2500 anni fa: esistere vuol dire produrre effetti e viceversa. I processi causali costituiscono una realtà che è estesa nel tempo. L’oggetto che esperiamo è sempre un oggetto temporale. Ogni volta che guardiamo la mela rossa, il frutto accade ed è parte della nostra esperienza. Per convincerci, torniamo all’esempio del video, piuttosto noioso, di una mela rossa immobile su un tavolo. Ogni volta che guardiamo lo schermo abbiamo l’llusione di vedere un oggetto fisico persistente, mentre vediamo un diverso fotogramma ogni 24 esimo di secondo. Se invece di un video digitale fosse una pellicola vecchia maniera, vedremmo proprio un oggetto fisico diverso ogni 24esimo di secondo. Ogni fotogramma infatti si sposta esattamente davanti al fascio di luce grazie alla straordinaria precisione del traino intermittente che, a sua volta, dipende dal movimento del rocchetto del proiettore. Tutte le volte che guardiamo, vediamo un fotogramma diverso della pellicola, ovvero un oggetto fisico diverso. Però la nostra esperienza visiva è indistinguibile da quella che avremmo di fronte a una mela rossa e succosa. Anche in questo caso, però, si verifica un processo fisico analogo a quello del video o della pellicaola. Ogni volta che la mela è di fronte ai nostri occhi, un nuovo processo fisico accade: un treno di raggi luminosi si sposta più volte al secondo dalla mela verso la nostra retina. Ciò di cui è fatta la nostra esperienza – la mela rossa che percepiamo – è una serie di mele rosse identiche che hanno luogo. La mela rossa, che è anche tutt’uno con la nostra esperienza, continua ad accadere.
	Il caso del video è una dimostrazione intuitiva del fatto che non percepiamo una realtà statica, ma un flusso di oggetti nel tempo che, per la loro coerenza, trasmettono una sensazione di immobilità. Quando guardiamo il film di un oggetto fermo, percepiamo un oggetto fermo che non cambia. Però noi sappiamo che, in ogni momento, stiamo vedendo un diverso fotogramma della pellicola, cioè un oggetto diverso. La percezione standard è simile al vedere un film, soltanto che noi non percepiamo un film mentale, ma una sequenza di mele identiche che, convenientemente, mettiamo tutte insieme.
	Non si può fare a meno di citare un concetto che ci sarà molto utile in queste pagine: la cosiddetta concretezza mal posta del filosofo americano Alfred North Whitehead, cioè l’errore che commettiamo quando confondiamo un concetto astratto per qualcosa di concreto. In pratica, quando confondiamo il territorio con la mappa. Nel caso degli oggetti è proprio quello che è successo. Abbiamo sviluppato un concetto astratto di oggetto e lo abbiamo scambiato per l’oggetto reale. Da un parte abbiamo gli oggetti reali che sono molteplici, relativi e accadono nel tempo e dall’altra abbiamo l’oggetto ideale, fuori dal tempo, stabile e autonomo, che è solo un concetto astratto. Concettualmente abbiamo confuso il concetto astratto per la cosa reale e abbiamo declassato le mele effettive a mere apparenze. Poi, dato che una mela astratta non può essere colta da nessuno, ci siamo convinti che esista un divario tra apparenza e realtà.
	Qui sostengo un approccio diverso. Il mondo naturale è fatto di oggetti che hanno luogo nello spazio e nel tempo. Anche l’esperienza ha luogo nello spazio e nel tempo. Una volta chiarita la comune natura causale e temporale sia degli oggetti sia dell’esperienza, l’identità tra esperienza e oggetti appare evidente. Gli oggetti e le esperienze sono entrambi cause contingenti localizzate temporalmente nel mondo che ci circonda: io sono il mondo e il mondo è me. La mela che vedo ha luogo a causa dei processi mentali esistenti tra l’oggetto sul tavolo e il mio corpo. Una mela mentale non è più necessaria quando si abbia una nozione causale e temporale dell’oggetto. Una sola mela è sufficiente per esistere sia sul tavolo sia nella mia esperienza. Possiamo così accantonare la mela invisibile che nessuno ha mai visto.
	La coscienza umana è stata storicamente descritta come una finestra sul mondo, perfettamente illustrata nel capolavoro La condition humaine di René Magritte (1933). Una finestra però non è la metafora giusta. Anzi è un’analogia decisamente ingannevole. Il mondo non deve entrare dentro il corpo. Non c’è bisogno di una finestra. Secondo la mente allargata, l’esperienza di una persona è l’oggetto fuori dalla finestra. Dentro la finestra ci sono soltanto le condizioni causali che permettono all’oggetto esterno di esistere. Non c’è neppure un vetro ma una cornice che individua l’oggetto nel mondo. La cornice permette all’oggetto di avere luogo. Questo oggetto è distribuito nello spazio e nel tempo, al di fuori dello spazio della stanza. La finestra di Magritte è cieca. La nostra esperienza è al di fuori della soglia dei sensi, non al suo interno. La stanza di Magritte è vuota. Il nostro corpo è la cornice; è l’intermediario causale dei mondi estesi a livello spaziotemporale e costituiti da oggetti ed eventi. Le nostre menti sono quei mondi. La coscienza non ha luogo dentro la nostra testa: la nostra mente è l’insieme degli oggetti fisici che esistono relativamente al nostro corpo. Noi non siamo né dentro la finestra, né siamo identici alla cornice. Non siamo nemmeno la stanza. Noi siamo ciò che la cornice definisce, qualcosa che è al di fuori della finestra (e al di fuori del corpo).

***

Un'altra obiezione, forse fin troppo ovvia, riguarda la presunta differenza tra ciò che il mondo è e come il mondo sembra essere. Questa discrepanza non è da molti considerata un dato di fatto? Si sarebbe tentati di rispondere con una domanda. Come ci aspettiamo che sia il mondo? Come possiamo sapere se il mondo è diverso da come sembra essere? È davvero possibile che il mondo appaia diverso da ciò che è?
	Riflettiamoci sopra. Per molto tempo, la separazione tra apparenza e realtà è stata ritenuta la manifestazione della struttura fondamentale della realtà. Tuttavia questa separazione ha parecchie conseguenze strane. Per esempio suggerisce l’esistenza di una sorta di dualità. Ogni entità sarebbe, a quanto pare, nascosta da un’immagine o da un’apparenza – vagamente simile ai concetti medievali di eidolon o di specie – che permetterebbe alle entità di manifestarsi.11 Questa immagine non può essere una cosa fisica perché, se lo fosse, non sarebbe un’immagine ma un’altra cosa e dunque non potrebbe apparire a nessuno. Richiederebbe un’ulteriore immagine e così via all’infinito. Per non parlare del fatto che la separazione tra apparenza e realtà implica che ciò che appare non è reale e ciò che è reale non appare. Dunque, quanto appare non fa alcuna differenza per ciò che accade e ciò che accade non può apparire. Questi strani effetti collaterali dovrebbero sollevare seri dubbi riguardo alla fondatezza della separazione. Siamo ancora una volta alle prese con il modello della mente come una specie di bidone della spazzatura. Il fatto che il mondo sia come appare non è spiegabile e quindi si butta nella mente il problema, inventandosi le immagini mentali come uno dei tanti avanzi concettuali e teorici.12
	Il modello della mente come il posto dove si mette tutto quello che non si riesce a spiegare ha causato, in una certa fase del pensiero occidentale, l’invenzione del circo psicologico popolato da entità vaghe, quali il carattere fenomenico, il contenuto, la qualità, i dati di senso, i qualia e così via. Entità che si sono andate moltiplicando incrociandosi tra di loro e popolando la discussione filosofica e scientifica recente, senza la minima connessione con l’esperienza concreta. 
	Per esempio, consideriamo il caso delle proprietà fenomeniche, che dovrebbero caratterizzare l’esperienza cosciente. Dal punto di vista etimologico “fenomenico” implica qualcosa che ha a che fare con l’apparire, mentre “fisico” implica qualcosa di naturale e dunque di reale. Le proprietà fenomeniche dovrebbero essere ciò che appare, mentre le proprietà fisiche dovrebbero essere ciò che esiste. Ovviamente, questa definizione condanna le proprietà fenomeniche a essere epifenomeniche e le proprietà fisiche a essere in-esperibili. Tuttavia nessuno ha mai visto una proprietà fenomenica isolata da una proprietà fisica. Nessuno ha mai visto un rosso mentale di fianco a un rosso fisico! 
	In fondo, se per un attimo ci dimenticassimo di tutti i casi di percezione erronea (sogni, illusioni e allucinazioni), apparenza e realtà non sarebbero più divise: il rosso di un pomodoro non sarebbe separato dal rosso che percepiamo. La teoria della mente allargata difende l’idea secondo cui nessuna differenza separi ciò che una cosa è da come una cosa appare. Non abbiamo bisogno di vedere immagini al posto di ciò che il mondo è. Noi vediamo gli oggetti del mondo e non una loro immagine. Vediamo proprio questi oggetti perché noi siamo questi oggetti. Sembrerei più giovane se mi tingessi i capelli, ma ciò non implica che il mio corpo apparirebbe diverso da quello che effettivamente è. Se mi tingessi i capelli, i miei capelli sarebbero fisicamente diversi; non sembrerebbero soltanto più scuri, sarebbero più scuri. Come dovrebbero sembrare? Molto in generale, niente appare diverso da ciò che è effettivamente. Posso sbagliare a giudicare, ma il mondo appare sempre per quello che è. La differenza tra apparenza e realtà è solo concettuale. Non è mai stata l’espressione di una struttura ontologica. L’apparenza è realtà.
	Indubbiamente è possibile trarre delle conclusioni sbagliate. Accade spesso. Lucia raccoglie un fungo velenoso e pensa sia commestibile. Nel parco cittadino di Boston io scambio un tamia striato per uno scoiattolo europeo. Qualche anno fa, un poliziotto ha arrestato Bob Dylan pensando fosse un barbone. Marco Polo vide un rinoceronte e pensò fosse un unicorno. E così via. Però, se è vero che possiamo trarre dei giudizi erronei, è pure vero che le cose non “sembrano” diverse da quello che effettivamente sono. Siamo noi che abbiamo delle idee sbagliate su come le cose dovrebbero sembrare. Ma le cose sembrano sempre quello che sono. Un tamia striato sembra sempre e solo un tamia striato. Sono io che avendo visto solo scoiattoli penso, erroneamente, che un animale che sembra un tamia striato sia uno scoiattolo. Le entità fisiche possono essere simili, per certi aspetti, e per questo confondere gli osservatori. Per esempio, una notte di qualche anno fa, i vestiti e i capelli di Bob Dylan non erano così diversi da quelli di un senzatetto. Tamia striato e scoiattoli sono animali piccoli, a quattro zampe e pelosi. Spesso funghi commestibili differiscono da quelli velenosi solo per minimi dettagli. Rinoceronti e unicorni hanno entrambi un corno al centro della testa e quattro zampe. È facile confondere qualcosa per qualcos’altro. Tuttavia questi errori sono il risultato di carenze epistemiche dell’osservatore (la mia ignoranza circa la tamia striata) e non il manifestarsi di un fondamentale divario ontologico come psicologi e filosofi hanno spesso sostenuto. Al contrario, ovunque si incontri un oggetto, l’oggetto appare esattamente come se stesso. Ogni cosa appare esattamente come è.
	Tra apparire ed esistere vi è una sorprendente relazione. Infatti, fin dalla filosofia classica, si è provato a spiegare la percezione sostenendo che le immagini del mondo sono simili al mondo stesso. Ma allora perché non ricorrere al mondo stesso? In effetti, percezione e somiglianza hanno una base comune. Due oggetti si considerano simili quando causano percezioni simili: per esempio il corno è presente sia nei rinoceronti che negli unicorni. Come il filosofo Edwin Bissell Holt ha sostenuto nel suo capolavoro dimenticato, The Concept of Consciousness (1914): due oggetti sembrano lo stesso se, in una certa misura, sono lo stesso. La somiglianza richiede l’identità, almeno a livello di proprietà. Ma poiché l’identità non può essere completa, la somiglianza è una forma di identità relativa. Consideriamo due oggetti distinti, una sfera rossa e una sfera blu della stessa dimensione. Se percepissimo soltanto le forme, i due oggetti apparirebbero uguali. Somiglierebbero entrambi a sfere. D’altro canto, se percepissimo soltanto i colori, sembrerebbero differenti. La somiglianza delle sfere è relativa. Allo stesso modo per un non-vedente, un ritratto a olio di Donald Trump non somiglierebbe affatto al presidente degli Stati Uniti. Per il non-vedente, la fotografia sarebbe solo una superficie piatta. Parimenti il fatto che la statua di cera di Daniel Craig somigli a Daniel Craig dimostra che Daniel e la sua statua sono simili nella forma e che il nostro sistema percettivo è concentrato sulla forma. Tuttavia la statua di cera non appare diversa da quella che è: alcune caratteristiche della statua sono condivise dal corpo di Daniel. La statua di cera di Daniel e Daniel sono simili in quanto chi osserva si interessa soltanto a ciò che hanno in comune. Per il cane di Daniel Craig, per il quale l’odore è importantissimo, la statua di cera non assomiglia affatto al suo padrone. Daniel e la statua di Daniel non appaiono affatto diverse da ciò che sono: sotto certi aspetti sono la stessa cosa. La somiglianza, in fondo, è una forma di identità relativa.

***
	Indugiamo ora in una fantasia filosofico-scientifica. Immaginiamo che sia esistito un luogo ove non si sia mai verificata alcuna percezione erronea. Chiamiamolo, come nel romanzo di James Hilton: Shangri-La.13 Fatto importante: la mia Shangri-La è sottoposta alle stesse leggi fisiche che agiscono nel nostro mondo. Nessuna concessione metafisica divide il nostro mondo da un luogo così straordinario. Tutte le particolarità di Shangri-La, per quanto improbabili, sono plausibili. Shangri-La potrebbe davvero esistere in qualche luogo remoto in mezzo a montagne impenetrabili.
	A Shangri-La, a causa di una serie di circostanze fortuite che hanno determinato mutazioni genetiche negli abitanti, la gente non sogna. Inoltre nessuno ha mai avuto alcuna esperienza di illusioni percettive né è mai stato colpito da sinestesia, emicrania o allucinazioni. I nativi di Shangri-La hanno globi oculari particolarmente ben fatti che non consentono di essere premuti meccanicamente (quindi niente fosfeni). Coerentemente con la loro religione, gli abitanti non disegnano né dipingono. Non hanno mai visto un’illusione ottica. Non hanno disegni sulle loro pareti e non amano far girare dischi colorati. Inoltre, grazie a una sorprendente mutazione genetica, nelle loro retine le direzioni dei coni e dei bastoncelli sono state invertite cosicché i vasi sanguigni e i nervi si trovano sulla parte esterna degli occhi. In questo modo, i nativi di Shangri-La non hanno la macchia cieca. Infine, a causa della presenza di montagne molto alte che impediscono ai raggi di sole diretti di entrare, i nativi non hanno mai avuto miraggi di alcun tipo. Come ho anticipato, a parte qualche mutazione genetica e qualche peculiarità ambientale, Shangri-La è come quella che conosciamo. 
	La vita a Shangri-La è serena, ma monotona. Malgrado questa vita così tranquilla, o forse proprio per questo motivo, i suoi abitanti si dedicano spesso a discussioni filosofiche. Dato che non hanno mai avuto alcuna esperienza non riconducibile a un oggetto fisico, nessuno ha mai pensato che esista una differenza tra come il mondo è e come il mondo appare. A Shangri-La, esiste solo una teoria per spiegare l’esperienza cosciente: percepire un oggetto è identico a essere quell’oggetto. A Shangri-La gli abitanti non usano nemmeno l’aggettivo fisico, dato che non hanno mai avuto motivo per distinguere le entità fisiche da quelle mentali. A Shangri-La ogni volta che si percepisce una mela rossa, c’è una mela rossa. Ovunque si percepisce del rosso, c’è qualcosa di rosso. Ogni volta che si fa esperienza di qualcosa, esiste un oggetto che si percepisce. La falsa percezione non si verifica mai. In circostanze simili non c’è ragione per separare esperienza e mondo, apparenza e realtà o soggetto e oggetto.
	A Shangri-La il dubbio iperbolico di Cartesio (esiste ciò che vedo?) sarebbe simile a quello di uno scienziato che suggerisse la duplicazione di tutte le quantità misurate, sostenendo che a ogni proprietà fisica corrisponda una proprietà fantasmagorica, uguale ma diversa. Le proprietà fantasmagoriche sarebbero invisibili, nascoste, private, inosservabili ed epifenomeniche. Uno scienziato così bizzarro potrebbe affermare che, in seguito a pura riflessione, ha scoperto che possiamo concepire un mondo simile al nostro ma privo di proprietà fantasmagoriche. Egli sosterrebbe però che non abbiamo modo di stabilire se a Shangri-La è possibile istanziare proprietà fantasmagoriche. Così definirebbe la natura delle proprietà fantasmagoriche come un problema metafisicamente e scientificamente impossibile da risolvere (un po’ come ha fatto il filosofo americano Chalmers con la coscienza, dichiarandola un hard problem impossibile da risolvere).
	I filosofi e i neuroscienziati di Shangri-La non hanno sviluppato alcuna nozione di mondo interiore. Non hanno avuto bisogno di distinguere le proprietà mentali da quelle fisiche. Non capirebbero la necessità di relazioni che colleghino i livelli della realtà (per esempio il mentale con il fisico). Per loro esiste soltanto la realtà. Gli studiosi di Shangri-La non hanno bisogno di complicare l’ontologia duplicando entità non necessarie, intermedie e problematiche. A Shangri-La, vedere è essere.
	La buona notizia è che questo libro ci farà scoprire che il nostro mondo è come Shangri-La. Per supportare una simile idea mostrerò che, come avviene a Shangri-La, per ogni esperienza – che si tratti di un sogno, un’allucinazione, un’illusione o qualsiasi cosa ci piaccia – esiste un oggetto fisico/evento/proprietà. Basandoci su prove empiriche sosterrò che le argomentazioni derivate dalla falsa percezione sono, a conti fatti, interpretazioni sbagliate dei dati a nostra disposizione. Vi mostrerò che esiste un’identità assoluta tra ogni esperienza e ogni percezione, e tra ogni percezione e un oggetto fisico. Alla fine scopriremo che viviamo da sempre a Shangri-La e non lo sapevamo!

Capitolo 2

L’oggetto relativo
[ndT l’autore ha chiesto di usare “relativo” invece di “allargato”]

Una delle principali cause della miseria delle scienze sta, 
molto spesso, nella loro presunzione di essere ricche.
Bertold Brecht, 1945
[trad it. Vita di Galileo. Einaudi, Torino 2014, p. 165]
ndT non c’è in bibliografia l’ho aggiunto in quella dei testi tradotti in italiano


Se le esperienze sono oggetti fisici e non entità mentali, il vero problema consiste nel comprendere la natura degli oggetti familiari con cui abbiamo a che fare quotidianamente. Non sarà che, a causa di fattori storici, siamo stati ingannati da una concezione dell’oggetto troppo semplicistica che ci ha impedito di capire che cosa siamo e che cosa è la natura che ci circonda?
	Finora, le teorie della coscienza hanno cercato di collegare mondo ed esperienza. In buona fede, molti autori si sono concentrati soprattutto sulla mente, tralasciando ingenuamente l’oggetto. Da un punto di vista scientifico, l’impressione era che il mondo fisico fosse più o meno definito nelle sue caratteristiche, mentre lo sforzo maggiore dovesse riguardare la comprensione della mente: una mela è solo una mela, mentre l’esperienza della mela è misteriosa! Sarà mia cura chiarire come questo approccio derivi da un errore di fondo che poi è una forma di un materialismo ingenuo. L’oggetto fisico è solitamente pensato come se fosse qualcosa di immobile e passivo, come una principessa delle favole maschiliste di una volta, in attesa di essere scoperto e rivelato. La natura degli oggetti è supposta invece che spiegata.14 Comprendere la natura degli oggetti è essenziale se vogliamo comprendere la nostra esperienza e la nostra esistenza. Guardatevi intorno e ditemi: che cosa vedete? Di che vosa è fatto il mondo? Di oggetti. Perché dovreste pensare di essere qualcosa di diverso? Qui non metto in dubbio la descrizione scientifica del mondo fisico, anzi! Quanto segue si baserà esclusivamente su quanto la fisica, moderna e contemporanea, ha scoperto sul mondo naturale. Ma, in questa cornice, è possibile riconcepire l’obiettivo fisico dell’esperienza, comunemente noto come oggetto. Questo è oltremodo importante perché, come vedremo fra poco, l’oggetto che vedo, tocco, annuso e anche afferro, spingo, tiro, lancio e frantumo è molto diverso dall’idea comune (e ingenua) di oggetto fisico.
	Per semplicità, all’inizio mettiamo da parte i problemi legati a casi apparentemente difficili come sogni e allucinazioni e ci accontentiamo di considerare solo i casi in qui percepiamo qualcosa che effettivamente esiste di fronte a noi, come quando percepiamo una mela e, di fronte a noi, c’è effettivamente una mela. Quindi faremo finta di vivere nel mondo di Shangri-La, almeno per ora. 
	A Shangri-La, se vi ricordate, oggetti ed esperienze sono sempre insieme: ogni volta che vediamo una mela, la mela è lì. La scommessa che faccio è che, se rivediamo la nostra idea di oggetto (passando da quello del materialismo ingenuo a quello relativo della fisica moderna) la nostra percezione non ha motivo di essere distinta dall’oggetto esterno e quindi l’esperienza potrebbe essere una questione di identità con il mondo. 

***

Da Galileo in poi, il senso comune (e anche molti scienziati e filosofi) hanno adottato una visione semplificata del mondo fisico che ha avuto l’innegabile vantaggio di permettere di  affrontare un gran numero di questioni pratiche e teoriche. Le semplificazioni di successo sono indispensabili per il progresso umano, ma non vanno prese troppo sul serio. Dalla visione semplifica del mondo fisico è derivata la nozione, altrettanto semplicistica, di oggetto materiale che qui chiameremo oggetto galileiano perché ricorda molto la posizione difesa da Galileo ne Il Saggiatore, nel 1623.15 L’oggetto è descritto come un’entità assoluta, atemporale e provvista esclusivamente di proprietà quantitative molto diverse da quelle di cui si fa esperienza.16 Nelle parole di Galileo (i corsivi sono miei):

[cit] Ma che ne’ corpi esterni, per eccitare in noi i sapori, gli odori e i suoni, si richiegga altro che grandezze, figure, moltitudini e movimenti tardi o veloci, io non lo credo; e stimo che, tolti via gli orecchi le lingue e i nasi, restino bene le figure i numeri e i moti, ma non gia? gli odori né i sapori né i suoni, li quali fuor dall’animale vivente non credo che sieno altro che nomi […].
[da Il Saggiatore. Ed. Antenore, Roma 2005, p. 287]

	Non solo gli oggetti, ma anche tutte le entità fisiche sono stati concepiti in questo modo. Per esempio, la luce. Secondo il senso comune, il colore della luce dipenderebbe dalla sua frequenza, che è espressa da un solo numero (quindi una quantità che be sarebbe piaciuta a Galileo), mentre il colore che noi vediamo sarebbe creato nella mente dell’osservatore.17,18 La relazione tra frequenza ed esperienza rimane così misteriosa. Vedere un colore non ci permette di vedere la frequenza della luce e, viceversa, conoscere la frequenza della luce non ci permette di sapere che colore uno vedrà. Come le idee platoniche, anche le proprietà dell’oggetto galileiano hanno la cattiva abitudine di essere scostanti, elusive, nascoste … L’oggetto di galileo non è esperibile direttamente, poiché Galileo ci dice che l’esperienza avviene dentro l’essere vivente e dunque non è a contatto diretto con l’oggetto. Il colore che vedo non è la frequenza della luce, che rimane per sempre invisibile e conoscibile solo attraverso i ragionamenti. Galileo ci separa dal mondo che vorrebbe farci conoscere. C’è qualcosa che non funziona e che, come abbiamo anticipato prima, è un esempio di ciò che Whitehead definiva la fallacia della concretezza mal posta. Per usare le sue parole in La scienza e il mondo moderno, il «mero errore accidentale di scambiare l’astratto per il concreto». [ndT questa è la definizione che ho trovato nel testo tradotto di Whitehead, La scienza e il mondo moderno, Boringhieri, Torino 2015, p. 67]. In parole povere, Galileo ci ha fatto prendere per vero, qualcosa che era solo una approssimazione della realtà.
	A suo merito va detto che l’oggetto galileiano è stato una delle astrazioni di maggior successo di tutta la storia del pensiero. Sfortunatamente, il suo successo ci ha impedito di capire che posto occupiamo in natura. Infatti, a causa di Galileo, una tradizione di pensiero si è consolidata – sia in ambito filosofico sia scientifico – e ha continuato ostinatamente a descrivere l’oggetto come qualcosa che sfugge alla nostra esperienza; un oggetto matematizzato e ideale che sarebbe piaciuto a Platone o a Kant, e che non è possibile esperire. Gli oggetti che la scienza descrive per mezzo della matematica non possono essere visti da noi perché sono soltanto astrazioni. Nessuno vede le quantità descritte dalle equazioni della fisica.
	In Contro il metodo, il grande epistemologo Paul Feyerabend nota che Galileo ha introdotto un tipo di esperienza platonica costituita soltanto da dati astratti e numeri. Il mondo di cui abbiamo esperienza ogni giorno, fatto di cieli blu e mele rosse, è così declassato a mondo soggettivo e lasciato nelle mani di psicologi e filosofi. Come ha suggerito nel 1923, il filosofo americano C. D. Broad: «Il filosofo diventa l’erede universale di tutti gli aspetti della realtà di cui il fisico ha deciso di non tener conto». Ancora una volta ci troviamo di fronde alla mente come il grande bidone della spazzatura cosmico. Oggi, anche il profano si è convinto di potersi fidare della scienza accettando una sorta di rivelazione continua di ciò che la realtà dovrebbe essere grazie alla superiore autorità degli scienziati. Riviste scientifiche e programmi di divulgazione continuano e ricordarci che il mondo – nemmeno noi a volte – non siamo quello che sembriamo. Ma avranno ragione?
	La presunta differenza tra l’oggetto di cui noi facciamo esperienza (la mela rossa) e l’entità astratta che gli scienziati misurano e descrivono si è tradotta – e ha così trovato indirettamente una sua giustificazione – nella separazione tradizionale tra le discipline. Una simile separazione ha lusingato molte persone che amano pensare di essere menti disincarnate e ha rinforzato la comunità scientifica nella sua pretesa di definire l’ontologia del mondo.19 Eppure, contro questa visione tradizionale, l’oggetto fisico – quello reale e non un modello astratto – potrebbe avere le risorse per essere tutt’uno con l’esperienza che noi facciamo del mondo. L’oggetto reale, che è sia la mela sul tavolo sia la nostra esperienza della mela, non è né l’oggetto galileiano né il modello astratto della scienza. L’oggetto di cui facciamo esperienza è identico all’oggetto che prendiamo in mano.
	L’oggetto galileiano è fuori da ogni relazione, esiste in modo ontologicamente autonomo e muto. È invisibile in termini fenomenologici: non appare a nessuno. La sua esistenza è assoluta nel senso etimologico del termine; è ab-soluto, ovvero libero da qualsiasi vincolo. Anche dal vincolo di essere visibile o percepibile, non dipende da alcunché se non se stesso. Se il resto dell’universo svanisse, un oggetto siffatto non svanirebbe. Rimarrebbe solo soletto. La sua esistenza però non dipende da niente altro. È un oggetto potenzialmente eterno; atemporale nel senso che il tempo non è intrinseco alla sua esistenza. Esiste nel tempo, ovviamente, ma non è costituito dallo scorrere del tempo. Se un potere cosmico fermasse lo scorrere del tempo, l’oggetto rimarrebbe identico a se stesso perché ha solo una relazione estrinseca con il tempo; una storia effimera e disimpegnata, tanto per capirci. Riassumendo, secondo la visione tradizionale le proprietà di un oggetto possono essere definite senza fare alcun riferimento al tempo (dimensione, peso, colore, lunghezza, ampiezza, altezza e altre simili). Il fatto che un oggetto sia qui e ora sembra ininfluente rispetto alla sua esistenza. Eppure noi sappiamo che non è così. La nostra esperienza del mondo è sempre nel tempo e ogni oggetto che incontriamo esiste in un particolare momento. 
	Galileo, e dopo di lui la comunità scientifica, ci hanno chiesto di credere in un oggetto invisibile che nessuno ha mai percepito e che, anche volendo, nessun può percepire. Una simile mossa ha permesso di attribuire a una ristretta cerchia di esperti il diritto (e il compito) di rivelarci la vera natura del mondo. La scienza ha preso il posto del filosofo platonico. L’oggetto reale – fatto di colori, forma, consistenza, sapore – è stato declassato a una mera apparenza mentale («fuor dall’animale vivente non credo che siano altro che nomi»). Una curiosa inversione ontologica ha caratterizzato lo sviluppo della scienza moderna e del pensiero occidentale: l’oggetto reale è diventato una costruzione mentale, mentre un modello astratto inventato dalla comunità scientifica è stato messo al suo posto.
	Non per nulla, il principio ispiratore di Galileo, e poi della comunità scientifica, è stato quello di «far violenza ai nostri sensi». I sensi sono il nemico da combattere. L’esperienza delle persone va vista come qualcosa di erroneo che va superato grazie alle rivelazioni della comunità scientifica. Si tratta, è abbastanza palese, di un atteggiamento che dipende più da fattori di carattere sociologico che da motivazioni scientifiche. In questo modo la comunità scientifica si autoassegna un ruolo salvifico. La scienza si propone come la nuova chiesa avendo la propria rivelazione da annunciare. Da un punto di vista sociologico è interessante osservare l’entusiasmo con cui ogni nuova generazione di scienziati si è riconosciuta nel bisogno di denigrare l’esperienza del mondo; un atteggiamento che, negli ultimi anni, ha attaccato non solo la nostra percezione del mondo esterno, ma persino l’esperienza di noi stessi.20 

***

Mettiamo da parte il punto di vista galileiano, e adottiamo un nuovo punto di vista, coerente sia con la nostra esperienza che con i nuovi risultati della scienza. Gli oggetti che popolano il nostro mondo, non sono assoluti e astratti, sono relativi, attivi, causali e intrinsecamente temporali. Le loro proprietà sono quelle che troviamo nella nostra esperienza. L’oggetto di cui abbiamo esperienza – che è identico alla nostra esperienza – è fatto di tempo, come noi, d’altronde. Noi non percepiamo una mela rossa in modo astratto: noi percepiamo una mela rossa in un determinato momento, a causa di un processo fisico che identifica esattamente la mela che percepiamo. L’oggetto che noi percepiamo ha sempre luogo nel tempo. Crucialmente, questo oggetto è causalmente attivo in quanto, per poter essere percepito deve esercitare la sua influenza sul nostro corpo. Esiste relativamente al nostro corpo perché vi determina effetti. L’oggetto che percepiamo è così individuato dalle caratteristiche del nostro corpo: è relativo al nostro corpo. Corpi diversi farebbero esistere il mondo sotto forma di oggetti con proprietà diverse. Gli occhi permettono ai colori di esistere; le mani fanno esistere rugosità e nervature; le orecchie fanno esistere suoni e rumori. Gli oggetti da cui siamo circondati non sono entità distanti che la scienza deve rivelare; sono entità socievoli, espressive ed estroverse che non possiamo non incontrare. Non si nascondono. Sono completamente disponibili. Si presentano in modo naturale e senza alcuna riserva. La reatà si offer nuda di fronte a noi.
	Insomma, che cos’è un oggetto? Quando io guardo la mela rossa, che cos’è la cosa che si presenta? È una entità causalmente attivo, relativa, intrisecamente temporale.21 È anche totalmente fisico ed è compatibile sia con il mondo fisico sia con la nostra esperienza. Non ci sono due oggetti, uno fisico e uno mentale, c’è un solo oggetto.
	La natura dell’oggetto va rivista sia in termini causali sia temporali. Gli oggetti accadono grazie alle circostanze causali di cui i nostri corpi fanno parte. Senza questi ultimi, gli oggetti particolari che fanno parte del nostro mondo e della nostra esperienza, potrebbero anche non esistere. Ma questo non implica alcun idealismo o soggettivismo. Pensate alle velocità relativa che un certo numero di oggetti ha relativamente a un particolare autoveicolo. Se il veicolo cessasse di esistere, scomparirebbero anche le velocità relative a esso. In modo analogo, il mondo che ci circonda esiste relativamente al nostro corpo.
	Ciò che etichettiamo come oggetto è un evento fisico che si ripete ogni qualvolta mettiamo in nostri corpi nelle circostanze appropriate. L’oggetto reale è il fotogramma, non la pellicola. Anche se noi crediamo che uno stesso oggetto perduri nel tempo, ciò che rimane non è l’oggetto in sé ma un insieme di circostanze favorevoli all’insorgenza di una serie di oggetti identici. Una differenza fondamentale tra l’oggetto relativo e la nozione tradizionale è che il prima accade mentre il secondo esiste. Quest’ultimo si suppone che esiste passivamente finché qualcuno o qualcosa non interagisca con esso.
	Come mai l’oggetto relativo sembra esistere sempre? Perché è come la luce del frigorifero: quando apro la porta del frigorifero, la luce si accende. Quando il mio corpo è in un certo posto, l’oggetto accade. E così si ha l’impressione che sia sempre lì. Il fatto che la luce sia accesa quando non sto guardando nel frigo, non fa differenza rispetto a ciò che vedo. Infatti io so che la luce si accende quando apro la porta perché ho qualche conoscenza alternativa riguardo la struttura causale del frigo. In base a quanto so del frigo, suppongo che la luce si accenda soltanto quando la porta è aperta. Ciò non comporta che la luce del frigo sia in alcun modo un’entità mentale o che si sovrapponga a qualche immaginaria proprietà emergente. Dimostra solo che l’accensione della luce è un evento fisico provocato dall’apertura della porta. Un terremoto potrebbe scuotere il frigorifero al punto da aprire la porta senza alcun intervento umano. Nella vita di tutti i giorni, però, un essere umano è una causa in grado di promuovere l’accensione della luce, di solito più frequentemente rispetto ai terremoti. In modo simile alla luce del frigo, l’oggetto relativo ha luogo ogni qualvolta un corpo con certe caratteristiche è disponibile. 
	Un punto importante da sottolineare è che il corpo umano non ha alcun potere speciale. È un oggetto fra gli altri. Ogni oggetto fa esistere altri oggetti relativamente a se stesso. Il corpo umano è però importantissimo per noi perché è l’oggetto che fa esistere gli oggetti di cui è fatto il nostro mondo (e la nostra esistenza!). Il corpo è un aggregato fisico che permette a determinati processi causali di arrivare alla fine. Sotto tutti i punti di vista, il corpo è soltanto un altro oggetto.
	Il corpo umano contribuisce a fornire le giuste circostanze causali perché gli oggetti relativi che popolano la nostra vita possano esistere. Come la luce del frigo, gli oggetti che ci sono familiari hanno luogo ogni volta che un corpo umano interagisce causalmente con la materia del mondo. Questa materia però non è esattamente l’oggetto che percepiamo. La materia diventa l’oggetto quando può definirsi come un oggetto particolare grazie al giuste circostanze. L’oggetto che percepiamo è la causa fisica che agisce sul (e grazie al!) nostro corpo. Proprio per questo – e va sottolineato – l’oggetto (e nemmeno la nostra esperienza) non è l’effetto che causa dentro il nostro corpo. Noi esperiamo il mondo che sta fuori del nostro corpo, non gli effetti che avvengono dentro la nostra pelle. Non c’è nessuno dentro.
	Un grande vantaggio della nuova visione dell’oggetto è che non sono più necessarie né entità mentali aggiuntive, né relazioni alcun tipo. Gli oggetti fisici sono tutto ciò di cui abbiamo bisogno, cioè la materia di cui è fatto l’ambiente in relazione a un particolare oggetto che è il nostro corpo. L’oggetto accade quando corpo e mondo sono causalmente accoppiati. Perché dovrebbe esserci altro? I corpi hanno un ruolo simile a quello dell’interruttore di un circuito elettrico. Ogni volta che il corpo si trova in un certo luogo, la materia che costituisce il mondo innesca un processo causale e così l’oggetto, che ne è la causa, ha luogo. La corrente – il processo causale che determina l’esistenza dell’oggetto – scorre. Seguendo questa analogia, il corpo umano e il cervello non sono chiamati a elaborare alcunché dentro se stessi. La corrente e la luce non devono essere create dall’interruttore. In modo analogo, l’oggetto che percepiamo non è creato all’interno del corpo. Come non esiste alcun demone dentro l’interruttore, così non vi è nulla dentro gli esseri viventi, nonostante quello che Galileo ha scritto. Il corpo si limita a contribuire alle giuste circostanze causali come ogni altra entità fisica. Ovviamente i corpi umani sono la chiave per l’esistenza del mondo degli esseri umani. Questo è evidente. Il mondo che ci è familiare è quello che i corpi degli esseri umani fanno esistere. Il mio mondo è fatto di colori invece che di campi magnetici, perché i colori sono il tipo di proprietà che producono effetti grazie alla retina e al cervello di un essere umano; i campi elettromagnetici non lo fanno. Un mondo siffatto non è un dominio soggettivo nascosto, invisibile, privato, mentale, arbitrario, fenomenico. Al contrario è fisicamente osservabile e, al contempo, condivisibile. Infatti tutti condividiamo lo stesso mondo. In questo modo affronterà il classico problema posto, nel 1974, dal filosofo Thomas Nagel nel suo celebre articolo Che cosa si prova a essere un pipistrello? Si prova esattamente quello che si proverebbe a essere tutt’uno con gli oggetti che sono fatti esistere da un corpo di pipistrello invece che da quello di un essere umano.
	L’oggetto che percepiamo non dipende dalla mente (che non esiste come qualcosa di diverso dal mondo fisico), ma dipende dal cervello e dal corpo. La dipendenza tra corpo e oggetto non è di tipo costitutivo (come quella tra creta e vaso) ma di tipo causale contingente (come tra chiave e serratura). L’oggetto, che rimane nel mondo esterno, esiste grazie al corpo. La luce è accesa dall’elettricità, ma non potrebbe scorrere senza un interruttore aperto. 
	L’idea di un oggetto che dipende dal corpo fa un po’ venire in mente, lo ammetto, la versione scolastica dell’idealismo di Berkeley, però con tre differenze fondamentali. Primo, l’oggetto non è prodotto da un atto mentale: l’oggetto ha luogo a causa di condizioni fisiche appropriate, una delle quali è il corpo. Secondo, non è necessario alcun soggetto: la dipendenza è sempre tra oggetti fisici. Terzo, l’oggetto è una cosa fisica. Dato che il corpo è semplicemente un altro oggetto, la dipendenza dal corpo non è altro che una oggetto-dipendenza.
	Ma ci si potrebbe chiedere, gli oggetti non esistono anche quando nessun essere umano è nei dintorni? Facciamo un esempio. In Italia, uno dei capolavori del Rinascimento è la facciata progettata da Leon Battista Alberti per la Basilica di Sant’Andrea a Mantova. La facciata non esiste quando nessuno la guarda? E come facciamo a saperlo? A noi basta che esista nel momento in cui il nostro corpo si trova nella piazza antistante. In quanto oggetto dotato di quelle proprietà geometriche ed estetiche per le quali è celebre, la facciata ha bisogno di un corpo umano che sia costituito – oltre che da una serie di organi funzionanti – da un opportuno sistema visivo collegato ad opportune strutture neurali. Grazie a questa macchina biologica, la facciata può accadere come un insieme geometrico di entità che è collocato proprio dove tutti pensano che si trovi la facciata dell’edificio: cioè sulla parte anteriore della principale chiesa di Mantova e non nel cervello di chi la guarda. Ogni volta che un visitatore si trova là, la facciata dell’Alberti accade, e così tutti i visitatori tornano a casa soddisfatti. Quando passanti e turisti attraversano la piazza, non possono fare a meno di vedere la facciata, infatti in quel momento il loro corpo si trova là, davanti all’edifico. Però questo non implica che, quando non ci sono corpi di essere umani, la facciata sia la stessa cosa o esista. Come accade per il frigorifero quando la porta è chiusa e la luce è spenta, quando non ci sono corpi umani, durante le gelide notti d’inverno, a Mantova non esiste nessuna facciata: c’è soltanto la materia grezza che, quando si troverà a interagire con un corpo umano, formerà la facciata. Non c’è bisogno che esista. Supporre che esista sempre è un’idea ingenua.22 La presunta esistenza autonoma della facciata è qualcosa di cui non possiamo avere un’esperienza diretta perché l’esistenza stessa di un corpo determina l’esistenza di un oggetto relativo (in questo caso la facciata). A nulla varrebbe usare macchine fotografiche o altre strumenti meccanici perché tali strumenti in parte imitano la struttura causale del corpo umano e in parte sfruttano quella degli esseri umani (come quando guardiamo una fotografia). L’oggetto relativo non è un oggetto mentale privato. Non è nemmeno privato in termini metafisici. È privato in un senso pratico. Ha la privatezza di un bignè, soltanto una persona alla voltapuò mangiarlo.
	Nel mondo fisico “accadere” non è mai una faccenda solitaria. Richiede almeno due entità fisiche, o più. La palla può rimbalzare soltanto se sono oltre che la palla esiste anche un muro (o un altro oggetto). L’albero getta un’ombra sul terreno soltanto se ci sono anche raggi di luce e il suolo. La chiave ha il suo ruolo soltanto se esiste la corrispondente serratura, altrimenti sarebbe solo un pezzo di ferro. L’elica ci fa muovere avanti soltanto se c’è un mezzo liquido o gassoso. E così via. L’idea fondamentale è che ogni cosa esiste (ed è percepibile) solo in quanto un processo causale lo realizza. Quando in questo processo sono coinvolti i corpi umani, storicamente abbiamo introdotto il termine altisonante di “percezione”. Ma la percezione può essere fatta solo di processi fisici. Non è lecito introdurre dei passaggi “mentali”. Questa circostanza, in cui gli oggetti esistono relativamente ai nostri organi di senso si è guadagnata un nome speciale perché è il momento in cui il mondo è presente nella nostra esperienza. La percezione non genera percetti mentali ma individua gli oggetti esterni. In altre parole, gli oggetti non sono bersagli passivi dei sistemi percettivi e neppure oggetti mentali misteriosi. Gli oggetti che percepiamo sono le cause fisiche il cui esito è qualche evento interno al nostro corpo, di norma all’interno del nostro sistema nervoso. Tuttavia – e questa è l’idea fondamentale – gli oggetti fisici di cui abbiamo esperienza sono cause attive grazie ai nostri corpi. I nostri corpi sono tra le condizioni che permettono agli oggetti che ci circondano di essere ciò che conosciamo bene.
	Noi non percepiamo gli oggetti con l’occhio di dio. Non facciamo esperienza del mondo esterno come se non fosse in relazione con il nostro corpo. Il mondo che ci circonda è sempre un mondo relativo. Non possiamo percepire l’oggetto come se il nostro corpo non ci fosse. L’oggetto di cui abbiamo esperienza – vale a dire la nostra esperienza – non esisterebbe se il nostro corpo non ci fosse. L’esistenza dell’oggetto che percepiamo è condizionata dalla relazione con il nostro corpo. D’altronde, nel continuum fisico molti fenomeni avvengono senza essere parte della nostra esperienza: la radiazione infrarossa e quella ultravioletta, le particelle cosmiche, i campi magnetici, le particelle radioattive e così via. Altri fenomeni invece hanno bisogno dei corpi umani per accadere: volti, caratteri alfabetici, colori, forme, suoni, brani musicali, espressioni, combinazioni di gusti e odori. Il corpo agisce come un interruttore, una serratura, una diga: contribuisce a fornire le condizioni necessarie perché un mondo esista. La nostra esperienza è questo mondo. Noi abbiamo esperienza del mondo che accade relativamente alla condizioni di cui il nostro corpo è una parte rilevante.
	Il corpo umano non è speciale in termini metafisici. Il cervello non ha superpoteri. È un ennesimo oggetto simile a molti altri meno celebrati. Le mie scarpe da corsa, la parete, la brocca d’acqua mezza vuota e la riproduzione sbiadita della Primavera di Botticelli appesa al muro sono tutte porzioni del continuum fisico che hanno ruoli diversi in termini causali. Per esempio le mie scarpe da corsa sono del tutto incuranti delle caratteristiche cromatiche della stampa di Botticelli. A loro volta le molecole di acido butirrico non hanno alcuna rilevanza per la mia retina.23 Alcuni oggetti esistono relativamente ai corpi umani, altri non hanno alcuna relazione con essi ed esistono relativamente ad altri oggetti. Niente però esiste a prescindere da tutti. Ogni cosa è in relazione almeno con un'altra. In ogni dato momento, la somma di tutti i processi causali fissa l’ontologia in atto del mondo.
	Come dicevo, i corpi umani non sono speciali. Sono oggetti tra gli oggetti. Per noi, tuttavia, il corpo umano è importantissimo, poiché è quell’oggetto che determina l’esistenza degli oggetti – mele, automobili, volti, brani musicali, costellazioni – che sono tutt’uno con la nostra esperienza e quindi con il mondo in cui viviamo.
	Come si ricorda spesso, il corpo umano è equipaggiato con una delle strutture causali più complesse tra quelle conosciute – il cervello. A causa di tale complessità, un’ampia varietà di eventi e oggetti può accadere: forme, colori, suoni, configurazioni e così via. Grazie ai corpi umani una cornucopia di oggetti può esistere. La complessità del nostro cervello è necessaria per determinare l’esistenza di un mondo ricco e articolato come quello in cui viviamo ogni giorno.
	Eppure, nonostante questa grande complessità e ricchezza, ciò che accade grazie al nostro corpo non è metafisicamente speciale. È come la luce del frigorifero che accade grazie quando lo sportello viene aperto: non c’è nessun mistero. L’oggetto visuale che chiamo “mela rossa” ha luogo sul tavolo grazie alla presenza del mio sistema visivo e, proprio ora, non ci sarebbe se il mio corpo non fosse qui. Però se, per puro caso, gli stessi schemi cromatici producessero un effetto identico, diciamo, sulla mia penna, la teoria della mente allargata non avrebbe problemi a descrivere ciò che accade. L’oggetto “mela rossa” – che è parte del mio mondo hic et nunc – esisterebbe grazie alla penna invece che grazie al mio corpo. Nessuna gelosia da parte del mio cervello. Possiamo considerare un’analogia. In casi normali, un essere umano è necessario per girare la chiave di una serratura. Tuttavia, in circostanze insolite, una chiave potrebbe aprire una serratura senza interventi umani. Un caso del genere, per quanto improbabile, non comporterebbe alcuna rivelazione metafisica. Il girare della chiave, che di solito richiede l’intervento umano, si sarebbe verificato in circostanza insolite.

***

Nel caso degli esseri umani, i nostri corpi sono oggetti al centro di enormi reti causali che determinano l’esistenza di mondi relativi. Mondi siffatti e la nostra coscienza sono tutt’uno. Questi mondi sono insiemi di oggetti relativi. Sono relativi ad altri oggetti, che chiamiamo corpi, invece che ai soggetti, come avrebbero invece voluto molti filosofi. Si tratta di un dettaglio fondamentale. 
	La relatività che difendo qui è puramente fisica. È perfettamente analoga all’uso del termine che se ne fa in meccanica classica quando si parla di velocità relativa: ovvero qualcosa che non richiede all’osservatore di uscire dall’ambito dei fenomeni naturali. Il corpo è, di fatto, un sistema di riferimento causale del tutto analogo ai sistemi di riferimento delle velocità relative. È soltanto un po’ più complicato.
	Consideriamo questo esempio. Sto guidando la mia Ford in autostrada alla velocità di 80 chilometri orari; Giovanni sta guidando la sua Tesla a circa 119 chilometri orari. Margherita è alla guida di una Ferrari è la sua velocità è 130 chilometri orari. Contemporaneamente un camion si sta muovendo pigramente nella corsia lenta con una velocità di 65 chilometri orari. Ovviamente tutte queste velocità sono relative alla strada. Non esistono autonomamente. Nella vita di tutti i giorni questo fatto viene menzionato raramente ma è ben noto a qualunque studente. Concentriamoci sull’auto di Margherita? Che velocità avrà? In realtà avrà tante velocità diverse. Sarà 130 rispetto al terreno, 50 chilometri orari rispetto alla mia auto, 11 chilometri orari rispetto all’auto di Giovanni e 65 chilometri orari rispetto a quella del camion. Pertanto, per ciascun sistema di riferimento, la velocità sarà diversa e continuerà a cambiare quando qualcuno accelera o rallenta.
	Il fatto che le velocità siano relativa non comporta un problema metafisica né conduce al collasso della fisica. La velocità è una proprietà fisica che esiste solo relativamente. Un corpo isolato non potrebbe aver alcuna velocità. Come dicevo prima, l’esistenza non è un fatto solitario. Nel caso del corpo umano è più difficile capire tutte le relazioni causali in gioco. Nel caso della velocità è facile comprendere la relazione tra le auto, il camion e il terreno, ma non vi sono grandi differenze. Ciascuna auto corrisponde a un diverso sistema di riferimento relativamente al quale ogni altro oggetto avrà la sua velocità relativa. Ovviamente, il concetto di sistema di riferimento è soltanto un’astrazione usata per fare riferimento all’esistenza concreta di un altro oggetto.
	Nel caso di altre proprietà – come il peso, la lunghezza, il colore, la forma, la consistenza – la connessione tra oggetti esterni e corpi umani è molto più articolata e più difficile da immaginare. Però non è metafisicamente diversa. I corpi svolgono il ruolo di sistemi di riferimento complessi causali. I corpi determinano l’esistenza di proprietà relative complesse, proprio come fanno le auto che si muovono sull’autostrada determinando l’esistenza di velocità relative. 
	Analogamente a un’automobile che può avere, nello stesso momento, molteplici velocità relative, lo stesso oggetto può avere, nello stesso istante, molteplici colori, forme, dimensioni relativamente a corpi diversi. La stessa lavagna potrebbe essere bianca rispetto al mio sistema visivo e rosso chiaro rispetto al sistema visivo di una persona affetta da daltonismo. La stessa acqua della doccia potrebbe essere caldissima per la mia pelle e tiepida per quella di Lucia. Una Ferrari può muoversi a a 65 chilometri orari rispetto alla mia auto e a 15 chilometri orari rispetto a quella di Giovanni. Per spiegare il fatto che il mondo naturale è molteplice e relativo, però, non c’è alcun bisogno di introdurre proprietà mentali, tutto è fisico e relativo. Il concetto di proprietà fisica relativa comprende tutte le caratteristiche dell’esperienza soggettiva. La soggettività non serve più. Essere relativo a un oggetto diventa il nuovo essere soggettivo.
	Possiamo tornare a una domanda classica: se un albero cadesse in una foresta e, nei paraggi, nessuno lo sentisse cadere, avrebbe fatto rumore? E qui posso dare una risposta diversa. Per rispondere, fatevi quest’altra domanda: se una particella fosse sola nell’universo e nessun’altro corpo esistesse, che velocità avrebbe la particella? La risposta è: nessuna. Una particella solitaria non ha alcuna velocità. Non è né in movimento né ferma. La questione diventa priva di senso. La velocità richiede almeno due corpi. Dopo Galileo tutte le velocità sono diventate velocità relative. Ecco quindi la mia risposta alla domanda di partenza. Tutte le proprietà fisiche – almeno quelle che compaiono nel nostro mondo – sono proprietà relative. Il mondo, che noi esperiamo e in cui viviamo, è relativo, costituito solo da oggetti relativi ai nostri corpi. Poiché le proprietà degli oggetti che ci circondano non esistono da sole, saranno diverse e unico per ciascuno di noi. In questo senso sono anche private. La pianta fa rumore? No. Il rumore è un oggetto che esiste relativamente a un corpo dotato di orecchie. Senza quel corpo, nella foresta, non vi è alcun rumore. Ma se c’è un corpo con le giuste caratteristiche, il rumore esisterà e non nel cervello di chi ascolta, ma nella foresta, proprio dove la pianta cade.

***

Riassumiamo ancora quanto detto, non abbiamo fatto un passo da poco. L’esistenza è relativa. Gli oggetti sono insiemi di proprietà relative. Gli oggetti sono sempre in atto in quanto l’esistenza ha sempre bisogno di essere incorporata in un processo causale. L’esistenza è relativa e in atto.
	Il concetto di esistenza relativa e in atto è stato elaborato significativamente proprio all’inizio della storia della filosofia occidentale da un personaggio misterioso del Sofista, uno dei dialoghi di Platone. Un filosofo sconosciuto, soprannominato “lo straniero”, mette in luce la connessione tra esistenza e causalità:

[cit] Voglio dire questo: ciò che possiede potenza, come che sia, in quanto capace, sul piano attivo, di produrre cosa altra da sé, quale che sia; o, sul piano passivo, di subire la benché minima influenza, da parte del benché minimo agente […] l’essere non è altro che potenza.
[ndT in bibliografia manca il riferimento l’ho aggiunto trad it Il sofista Bompiani Milano 1992, p. 97]

In questo passaggio fondamentale scritto all’alba pensiero occidentale, la potenza non è altro che il fatto di esistere in relazione all’altro. Il causare è condizione per l’esistere. La causalità incarna e manifesta l’esistenza relativa di ogni cosa. Il mondo esercita i suoi effetti relativamente ai nostri corpi. Se i nostri corpi fossero differenti, anche il mondo sarebbe diverso. Se gli effetti fossero diversi, le cause a essi relative lo sarebbero a loro volta. L’esistenza non è assoluta ma relativa alla possibilità di produrre effetti – «non è altro che potenza». Per contro, produrre un determinato effetto richiede le circostanze causali appropriate. Gli oggetti che percepiamo sono sempre le cause di effetti nel nostro corpo e in particolare nel nostro cervello. I corpi sono analoghi a lenti causali che concentrano più processi causali, che riuniscono fasci di relazioni, e, così facendo, producono unità causali che noi chiamiamo oggetti.
	In seguito, la connessione tra esistenza e causazione è stata riformulata nel 1920 dal filosofo Samuel Alexander, in un passaggio del suo libro Space, Time and Deity:

[cit] [L’epifenomenalismo] suppone l’esistenza in natura di qualcosa che non ha nulla da fare, nessuno scopo da raggiungere, una sorta di nobiltà che dipende dal lavoro di quelli inferiori, però viene conservata per essere mostrata e potrebbe benissimo essere abolita, come di certo avverrà con il tempo. 

	Il passaggio è cruciale perché stabilisce che, se qualcosa è epifenomenico – cioè non ha alcun potere causale, non esiste. Esattamente ciò che il misterioso straniero aveva affermato oltre duemila anni fa all’interno del dialogo di Platone. Più di recente, nel 1993, lo stimato filosofo Jaegwon Kim ha scritto che: «Essere reale significa avere poteri causali». Più tardi, nel 2005, lo stesso Kim ha ribadito la stessa idea con parole ancora più decise: «Privare qualcosa dei poteri causali è come privare qualcosa della sua esistenza». Seguendo la stessa linea di pensiero nel 2001 il filosofo Trenton Merricks ha espresso l’idea per cui: «per gli oggetti macrofisici, essere è avere poteri causali», un’idea che ha chiamato principio eleatico – l’aggettivo “eleatico” è proprio un tributo allo straniero di Platone menzionato sopra che proveniva dalla città di Elea. 
	In breve, sia in campo scientifico sia in quello filosofico molti si sono interrogati se esistenza e causalità in atto siano tutt’uno. La nostra esperienza è coerente con una risposta completamente affermativa a questa domanda. Abbiamo mai fatto esperienza di qualcosa che non avesse causato un effetto? Se qualcosa nel mondo non agisse sul nostro corpo, come potremmo percepirlo? In pratica non succede mai. In teoria, non vedo come potrebbe. Il mondo che esperiamo e in cui viviamo è fatto da cause vive. Non facciamo mai esperienza di disposizioni inattive o di entità causalmente inerti. Facciamo sempre esperienza di cose che accadono e causano effetti. Una causa i cui effetti accadono qui e ora sarà chiamata in questo testo causa in atto. Riassumendo, noi facciamo esperienza di un mondo causale in atto, cioè un mondo fatto solo da cause in atto. Un oggetto relativo è, ovviamente una causa in atto che accade sempre relativamente a un sistema fisico. Nel nostro caso, questo sistema fisico è il nostro corpo.

***

L’oggetto relativo è ben spiegato facendo ricorso a una descrizione causale del mondo: un oggetto non è altro che una causa in atto. Ogni oggetto è un momento possibile dell’essere che esclude molto del possibile ogni volta che succede: l’esperienza è un oggetto che determina l’esistere in atto contro l’esistere per possibilità. L’esistere o accadere di un oggetto è analogo a una lotteria ontologica. Tra tutti i possibili, solo uno accade. Questo possibile è tutt’uno con l’esperienza. 
	La parola “esperienza” qui potrebbe essere fraintesa. Qualcuno potrebbe pensare che, sotto sotto, io voglio suggerire che qualcosa di “mentale” determini l’esistenza di qualcosa di fisico, cioè “l’oggetto”. Assolutamente no. Nella mia proposta, l’esperienza non è altro che l’oggetto. In un certo senso, potremmo fare a meno della parola “esperienza” e della parola “coscienza”. Potremmo usare soltanto la nozione di oggetto relativo. Ma questo renderebbe inutilmente difficile il resto del libro. Quindi continuiamo pure a usare la parola esperienza, sapendo però che non si riferisce a niente di diverso dal mondo relativo che il nostro corpo fa esistere. L’hard problem di Chalmers non ha più ragion d’essere in quanto non l’esperienza è tutt’uno con l’oggetto e quindi la relazione tra oggetti ed esperienza non è più problematica in termini metafisici. Le proprietà fenomeniche sono proprietà fisiche relative.
	L’oggetto relativo relega il tradizionale oggetto galileiano – quello che si presupponeva esistesse al di fuori di ogni relazione – a un’astrazione ideale, utile ma fuorviante. Infatti un oggetto con queste caratteristiche non può fare nulla. Non può essere esperito da nessuno e non può produrre nessun effetto. È invisibile e misterioso in termini fenomenologici. Ma è anche inutile e inerte in termini fisici. Nel momento in cui si manifesta sia nella nostra esperienza che nei suoi effetti fisici, è un oggetto relativo e in atto. È evidente che l’oggetto galileiano è molto simile, in modo sospetto, alle idee platoniche. Si tratta infatti di un’ipotesi inutile da cui nessuno ne trae alcun beneficio. È come la luce del frigorifero quando la porta è chiusa: un’ipotesi sbagliata e, se veramente rimanesse accesa, un inutile spreco di energia e denaro. Non vi è alcun vantaggio vantaggio nel presumere l’esistenza di oggetti quando non sono coinvolti in qualche relazione (tra cui quelle con il nostro corpo). Ancora una volta devo insistere: questo non ha niente a che fare con l’idealismo, il costruttivismo, o altre posizioni che sostengono che il mondo che percepiamo sia un costrutto mentale. Gli oggetti relativi non sono entità mentali create dalla mente (ovvero persone, ovvero soggetti), ma cause fisiche in atto. Oggetti concreti e tangibili che hanno luogo relativamente ad altri oggetti fisici. 
	Se il corpo e il cervello sono la condizione fisica perché esistano gli oggetti che sono la nostra esperienza, i nostri corpi (e il nostro cervello) saranno l’unica cosa che noi non possiamo essere. E infatti, se ci pensiamo bene, nessuno ha mai potuto percepire il proprio cervello o il proprio sistema nervoso: punti finali del processo fisico che crea il mondo relativo di ognuno di noi. Quindi, in senso logicamente forte, gli oggetti di cui è fatta la nostra esperienza non sono creati da noi, ma piuttosto esistono grazie alle circostanza di cui i nostri corpi, che non siamo noi, sono parte integrante.
	Per ricapitolare, l’oggetto relativo è una causa fisica in atto che è tutt’uno con la nostra esperienza dell’oggetto. Io non ho un’esperienza di, ma ho un’esperienza che è tutt’uno con un oggetto. Io sono l’oggetto che esperisco, o piuttosto l’insieme di oggetti di cui ho esperienza. Noi siamo la nostra esperienza. Noi siamo gli oggetti intorno a noi. L’oggetto è la cosa che sono quando ne faccio esperienza. Il problema dei problemi, come è possibile che io faccio esperienza di qualcosa che non è me ha una risposta nuova. Fare esperienza del rosso vuol dire essere rosso. Io sono mela. Io sono mela rossa.
	In termini causali e ontologici, l’esperienza più fuggevole e rapida non è diversa dal massiccio del monte Rosa. Sono entrambi oggetto relativi, cause in atto. L’unica differenza è che di solito le condizioni che permettono alla montagna di continuare ad accadere durano più a lungo di quelle che permettono l’esistenza, per esempio, di una sfumatura di rosso in un arcobaleno. Queste differenze non cambiano la natura del fenomeno da un punto di vista ontologico, ma soltanto la durata delle condizioni che permettono che si verifichi. Tuttavia sia le montagne sia le sfumature di rosso hanno luogo ogni volta che qualcuno guarda. Una simile spiegazione causale non contraddice alcuna legge fisica, alcun dato empirico e alcun resoconto fenomenologico. La materia che forma le Alpi c’è per un tempo molto lungo (milioni di anni), ma l’oggetto che chiamo monte Rosa e che vedo quando sono Val d’Aosta, accade solo soltanto quando il mio corpo (o un corpo simile) si trova in quelle zone.
	A questo punto si deve spendere qualche problema per affrontare un problema che a molti apparirà di natura tecnico-filosofica. Chi non fosse interessato può scivolare alla fine del paragrafo. Il problema in questione è il seguente: se gli oggetti relativi sono tipi od occorrenze (type o token)? Non prenderò una posizione netta, ma faccio notare come, finora, tutto è un’occorrenza. Consideriamo un altro esempio. Alle undici del mattino io mi trovo a Cambridge e vado da Kendall Square ad Harvard Square con il treno. Che treno devo prendere? La Red Line. Poi torno indietro a piedi. Pranzo e quindi alle quattro del pomeriggio mi sposto di nuovo da Kendall Square ad Harvard Square. Questa volta che treno dovrò prendere? La Red Line. In un certo senso prendo lo stesso treno. Per altri versi no. In qualche modo il treno della Red Line da Kendall Square ad Harvard Square esiste come entità sia astratta e concreta. Tuttavia è anche vero che il treno delle undici è fisicamente diverso dal treno delle quattro del pomeriggio. Il punto fondamentale qui è che, tra il presunto oggetto galileiano e l’oggetto reale, c’è una differenza analoga a quella che esiste tra la Red Line ideale e il treno delle undici del mattino da Kendall Square ad Harvard Square. Il primo è astratto, atemporale e assoluto. Non porta nessun passeggero. Il secondo ha luogo ogni volta che io ci salgo sopra. Ha una collocazione temporale. Consuma energia. Richiede tempo per completarsi a causa di limiti fisici. È sporco e pieno di passeggeri. L’orario preciso di arrivo e partenza può variare. Il primo treno è soltanto un’astrazione immateriale generato dalla pratica linguistica. Posso dire che prendo lo stesso treno oppure che prendo due treni diversi. Posso dire: «Prendo lo stesso treno tutti i giorni» e va bene. In alternativa posso dire «Ho preso il treno delle undici del mattino il 24 giugno del 2014 ed era più pulito di quello delle quattro del pomeriggio del 25 giugno» e anche questo va bene. Il primo caso è simile all’oggetto galileiano e il secondo a quello in atto.
	L’oggetto relativo è come il treno su cui saliamo tra due fermate in un orario preciso. Se non si acquistasse il biglietto, in un certo senso, non ci sarebbe nessun treno in atto, effettivo: soltanto ingranaggi, ruote, motori e carrozze. Però se acquistiamo il biglietto, il treno ci sarà. L’oggetto è individuato e un processo partirà dalla materia nell’ambiente per arrivare fino alla nostra struttura neurale. Lo spostamento causale dall’ambiente fino al nostro sistema nervoso individua un certo oggetto-treno nel mondo. Ogni volta che guardiamo una particolare configurazione spaziale, l’oggetto corrispondente ha luogo. Un treno parte e giunge alla sua destinazione. Un circuito si chiude e la luce di un frigorifero si accende. 
	La tradizionale nozione dell’oggetto galileiano è popolare a causa della sua innegabile efficienza pratica. Allo stesso modo quando guardo un film, ha senso riferirsi a un personaggio, anche se il personaggio che ci piace è fisicamente una sequenza di fotogrammi, ognuno fisicamente separato dagli altri. Il rapporto causale tra la materia nell’ambiente e i corpi umani fa esistere gli oggetti familiari che sono la nostra esperienza.
	Tutto è plasmato e fatto esistere grazie a una relazione causale. Dato che il corpo non ha un ruolo speciale, molti processi causali – e quindi molti oggetti – hanno luogo anche in assenza di corpi umani. L’interazione tra i processi in cui il nostro corpo svolge un ruolo diretto e i processi in cui il nostro corpo non ha un ruolo diretto ha effetti indiretti sul modo in cui classifichiamo gli oggetti. Di solito, se un oggetto non richiede nulla di così complesso quanto un corpo umano per avere luogo, viene considerato più “reale”. Tanto più facilmente un oggetto ha luogo, quanto più si ritiene che sia reale e quindi non soggettivo. Tuttavia è più una questione di gradazione che non un divario ontologico. In pratica, però, le capacità umane sono cruciali per determinare l’esistenza di gran parte degli oggetti a noi familiari (volti, suoni, parole). I corpi umani ritagliano il continuum fisico in sottoinsiemi differenti, in parte sovrapposti. Immaginiamo che Lucia sia ancora seduta accanto a me nella biblioteca di Boston. Ci sono oggetti che hanno luogo grazie al corpo di Lucia, oggetti che hanno luogo grazie al mio corpo e oggetti che hanno luogo grazie ad altri sistemi fisici (il pavimento, il tavolo, le lampade). Questi insiemi di oggetti si sovrappongono in parte. Ciò che io vedo si sovrappone a ciò che vede Lucia. Non importa quello che il sistema percettivo di una persona individua, ci sono sempre ulteriori processi che determinano l’esistenza di altre cause. 
	Consideriamo tre croci provviste di gradi apparentemente diversi di autonomia ontologica (Figura 4)24. La croce grigia sulla sinistra sembra molto “reale”. Le altre due (al centro e a destra) sembrano essere arbitrariamente create dall’osservatore (una croce di “n” e una croce di numeri primi). Però questa differenza è fittizia. Ognuna di queste croci è tanto reale quanto le altre. Se fossimo dotati di recettori sintonizzati sui numeri primi (qualcosa di facilmente acquisibile usando un Character Recognition Module e una regola matematica), l’ultima croce apparirebbe palese e reale quanto la prima. I presunti gradi diversi di esistenza dipendono dallo sforzo che il cervello deve fare per identificare ognuna delle croci. Però le tre croci hanno luogo perché la materia di cui sono fatte consente a un certo oggetto (la croce) di avere luogo, se la materia interagisce con un cervello. Una causa richiede un sistema fisico appropriato per manifestarsi. Una velocità richiede un sistema di riferimento per esistere.

dida p 49
Figura 4 Tre oggetti. Sono tutti reali nello stesso modo?

La nostra esperienza del mondo è fatta da entità effettive, in atto. Anche il mondo fisico in cui viviamo è fatto di entità in atto. Io esperisco qualcosa che accade. Non ho esperienza di ciò che il mondo dovrebbe essere: la mia esperienza riguarda ciò che il mondo è. Io sono l’occorrenza di un mondo in atto.

***

E tuttavia qualcuno potrebbe meravigliarsi dell’incostanza della nostra esperienza. Non è un fatto accertato che il modo in cui ci appare il mondo continua a cambiare? Il mondo come lo percepiamo non è soggetto al cambiamento a causa della soggettività della nostra percezione inaffidabile? Non percepiamo in modo diverso a causa dei nostri sensi? Gli oggetti non si manifestano in modo differente in base alla modalità sensoriale? Lo stesso oggetto non è diverso quando lo percepiamo attraverso il tatto, l’olfatto, il gusto, l’udito e la vista? E, infine, la mela tattile e quella visuale non sono modi diversi in cui si presenta la stessa mela? Storicamente Galileo e la comunità scientifica hanno sfruttato queste domande per denigrare i nostri sensi e aprire un baratro tra la nostra esperienza e la realtà? Qui seguiremo un’altra strada.
	La risposta presentata dalla teoria della mente allargata è priva di ambiguità: noi non percepiamo in modo differente lo stesso oggetto, noi percepiamo molteplici oggetti relativi nello stesso modo. Questo modo, ormai dovrebbe essere chiaro, è il fatto di essere tutt’uno con l’oggetto. Percepire è essere un oggetto. Le modalità sensoria non ci presentano gli oggetti in modi diversi, al contrario, ogni modalità sensoriale individua e raggruppa alcuni oggetti. Ogni modalità sensoriale corrisponde a un processo causale diverso che così porta a esistere categorie di oggetti diversi. Per esempio, la vista riunisce i processi causali che sfruttano i raggi di luce. L’udito riunisce i processi causali basati sulla frequenza delle variazioni di pressione nell’aria. E così via. Ogni modalità sensoriale non è un certo tipo di inchiostro mentale (qualità visive o sonore, per esempio) ma un insieme di oggetti fisici esterne omogenee. Fare esperienza di un oggetto in modi diversi – guardandolo, toccandolo, gustandolo - equivale a vedere oggetti diversi. Ogni modalità sensoriale raggruppa una collezione di oggetti riuniti insieme in quanto accomunati da una relazione causale. Ancora una volta, possiamo mettere da parte l’idea classica di qualità mentale o carattere fenomenico. Una molteplicità di oggetti esterni è più che sufficiente a farsi carico della nozione di modalità sensoriale.
	Poiché gli oggetti da noi percepiti esistono in relazione alle circostanze causali che i nostri corpi mettono a disposizione, quando i nostri corpi subiscono delle modifiche si determinano necessariamente variazioni nelle proprietà degli oggetti esterni anche se si rimane nello stesso posto. Se diventiamo daltonici, gli oggetti intorno a noi avranno colori diversi. Se diventiamo miopi, gli oggetti intorno a noi avranno contorni meno definiti. Il nostro corpo è la condizione di esistenza del mondo esterno. Se cambia, cambia anche il mondo esterno. Tutto è relativo.
	Quando il mio corpo (o il vostro) sta di fronte a un certo aggregato fisico, il mio corpo consente a questo aggregato di accadere in un certo modo (per esempio come causa di raggi luminosi). In questo modo, un certo oggetto sarà in atto fra gli infiniti possibili. Quello che noi chiamiamo una “mela rossa visiva” si determinerà in relazione ai miei organi visivi. Qui il “visivo” non si riferisce ad alcuna qualità mentale interna, ma al fatto che sono coinvolti la mela visiva esiste relativamente a fenomeni ottici. Gli organi visivi individuano le cause ottiche, cioè i fenomeni visivi. Naturalmente a partire dallo stesso materiale possono originarsi molti altri processi, come infatti accade. Quando le mie mani toccano la materia sul tavolo, viene individuata una mela tattile (qui il rosso non c’è più). Quando la mia lingua lecca la mela o i miei denti la mordono, altri processi causali individuano e definiscono altrettanti oggetti. Come anticipato prima, il materiale di cui sono fatte le mele è reale e limita ciò che può esistere grazie al mio corpo. Per quanto il mio corpo cambi non potrò gustare una cioccolata o vedere un coccodrillo. Ma, nei limiti di uno spazio di possibilità definito dall’aggregato di cellule sul tavolo, il mio corpo farà esistere solo alcune delle mele possibili. 
	Possiamo proporre una spiegazione simile per tutti quei casi in cui, per un motivo o per l’altro, un oggetto si presenta in tanti modi diversi; per esempio quando io guardo la stessa mela con gli occhiali o senza. Con gli occhiali la mela appare a fuoco. Viceversa, senza gli occhiali, la mela appare sfocata. Queste differenze ci obbligano ad ammettere che il modo in cui un oggetto appare è differente da ciò che l’oggetto è? Ovviamente no. La mela sfocata non è meno fisica di quanto lo sia la mela a fuoco. Entrambe le mele sono fisiche. Proprio come diverse modalità sensoriali sono oggetti definiti da processi causali, i modi diversi di presentarsi dello stesso oggetto sono, a loro volta, oggetti individuati da altri processi causali oggetti diversi perché relativi a corpi diversi (uno con gli occhiali e uno senza). Per quanto possa sembrare strano, la mela sfocata e la mela a fuoco sono due oggetti fisici distinti che solo in parte si sovrappongono. Quando mi tolgo gli occhiali vedo la mela sfocata. Io non vedo lo stesso oggetto in due modi diversi, piuttosto vedo due oggetti diversi che per ragioni pratiche decido di considerare versioni diverse dello stesso. Un oggetto esiste relativamente ai miei occhi con gli occhiali. L’altro esiste relativamente ai miei occhi senza occhiali. Le differenze nell’esperienza corrispondono a oggetti esterni differenti. In questo caso oggetti differenti esistono relativamente a circostanze diverse istanziate dal mio corpo in configurazioni diverse.
	A quanto pare la mela sfocata e quella a fuoco sono due oggetti separati che si sovrappongono. Quando io percepisco la mela sfocata, insiemi di punti sulla superficie della mela vengono riuniti insieme. Questo raggruppamento è ciò che descriviamo come sfocatura. D’altro canto, quando io percepisco la mela a fuoco, le cose non sono così diverse. Ogni punto della mela è comunque la somma di molte sottozone che il mio sistema visivo riunisce insieme. Se avessi una retina migliore, potrei vedere un’altra mela ancora più a fuoco.
	Un ulteriore esempio è quello di una scacchiera formata da caselle rosse e blu. Se siamo abbastanza lontani la scacchiera ci appare color magenta perché la retina umana non è in grado di distinguere le caselle. In un senso puramente fisico, la scacchiera è sia magenta sia a caselle rosse e blu. Si tratta di due oggetti relativi, ognuno dei quali esiste relativamente al sistema fisico appropriato, che in questo caso è un corpo umano a distanze differenti. Nessuna delle due versioni della scacchiera è più reale dell’altra. E le scacchiere non sono neppure poste dove si trova il corpo dell’osservatore. L’osservatore offre le circostanze causali per cui la sua posizione e le sue capacità visive rappresentano una condizione causale per l’esistenza sia della scacchiera magenta sia di quella a caselle rosse e blu. Cambiare il corpo dell’osservatore cambia le circostanze causali e quindi cambia l’oggetto relativo esteso di cui è determinata l’esistenza. Se ci fossero due esseri umani a distanze differenti, ci sarebbero due oggetti, due scacchiere con colori differenti. È assurdo? Perché dovrebbe esserlo? Se avessi due automobili che si avvicinano a un lampione con velocità diverse, il lampione non avrebbe forse due velocità relative diverse? Sì, ovviamente. L’esistenza è relativa.
	Gli oggetti relativi sono, potremmo dire, economici. Quando ho esperienze differenti, esperisco un oggetto differente. Parimenti, quando mi tolgo gli occhiali e vedo la mela rossa sfocata, non ho bisogno di assumere che sto guardando la mela rossa per mezzo di un modo di presentazione che rende sfocato il frutto. Il mio corpo è cambiato e, di conseguenza, anche l’oggetto relativo di cui il mio corpo determina l’esistenza è cambiato. È soprattutto importante notare che la mela rossa perfettamente a fuoco è a sua volta un’astrazione. Ciò che noi chiamiamo mela rossa perfettamente a fuoco, sarebbe una mela rossa irrimediabilmente sfocata se, per esempio, avessimo una retina che ci permettesse di vedere dieci volte meglio. In generale, il concetto di una mela rossa a fuoco dipende necessariamente dal modo in cui il nostro sistema visivo opera. La vista normale individua una scelta di oggetti familiare e tuttavia arbitraria. La visione sfocata, quella astigmatica e la super-vista sono tutte scelte possibili. Nessuna di queste è ontologicamente migliore. Nessuna è più vicina all’oggetto ideale. Sono tutti oggetti fisici reali e tutti ugualmente arbitrari e in relazione al nostro corpo. I paesaggi di Monet sono altrettanto realistici delle nature morte di Dürer. Le mele sfocate sono altrettanto fisiche delle mele a fuoco. Le mele sfocate e a fuoco sono soltanto due oggetti in mezzo a innumerevoli altri possibili. Ogni oggetto è individuato e definito da un processo causale specifico.26
      	Da un punto di vista pratico, però, c’è un senso economico per il quale c’è solo una mela di fronte a me: non importa quante volte guardo la mela visuale o quante volte tocco la mela tattile, la potrò mangiare solo una volta. In fin dei conti il processo causale, che è la mia digestione, è distruttivo. È un fatto contingente che la maggior parte dei processi coinvolti nella percezione non sia distruttiva. Mangiare è un buon criterio pragmatico per l’esistenza. La principale ragione per cui alcuni autori preferiscono considerare la mela visiva e la mela tattile come se fossero due modi di presentazione dello stesso oggetto invece che due oggetti è che esiste solo una mela mangiabile: tra lo stomaco e gli occhi, la fame ha più credito della vista.
      Nondimeno, ogni volta che guardo il materiale sul tavolo, una nuova mela è la causa dei raggi luminosi che entrano nella mia retina. Ogni volta che tocco la mela, una nuova mela è la causa della pressione sulle mie dita.25 E così via. Gli organi di senso sono porte, o gate, causali per oggetti differenti, mentre tali oggetti sono soltanto una piccola parte di tutti gli oggetti che potrebbero essere individuati e definiti a partire da un certo ambiente. In conclusione, le modalità sensoriali non aggiungono, ne possiedono, alcuna qualità specifica – una modalità sensoriale è un gruppo di oggetti. 
È chiaro che questa visione un po’ strana che sto sviluppando, se da un lato risolve il problema della coscienza e della percezione, sembra chiederci di pagare un prezzo piuttosto alto: una moltitudine di oggetti apparentemente infinite. Dove avevamo solo una mela, adesso ne abbiamo tantissime! Questa moltitudine di oggetti è un problema? Per niente. In fisica è già successo molte volte senza che ci si scandalizzasse troppo. Consideriamo ancora il caso della velocità relativa. Dove ogni oggetto aveva una sola velocità, dopo Galileo ogni oggetto ha infinite velocità relative. È stato problema per la fisica? Ovviamente no, perché ciascuna velocità relativa è assoluta in relazione alla coppia di corpi considerati. Una velocità oggi non è meno precisa o meno reale perché relativa. Il relativo è assoluto nel proprio ambito. 
	A volte, riunire molti oggetti in raggruppamenti maneggevoli non è ovvio come nel caso della mela. Immaginiamo che ogni mattina, quando mi sveglio, io incontri un gatto davanti alla mia porta e decida di chiamarlo Lucky. Però, a mia insaputa, ogni mattina i miei dispettosi vicini mettono davanti alla mia porta un esemplare diverso di gatto. Così dopo un anno avrò visto 365 gatti diversi. Nella mia esperienza tuttavia il gatto è uno solo. Lucky è un gatto composito che io ho formato mettendo insieme i 365 gatti che i vicini hanno sistemato davanti alla mia porta. Questo esempio potrebbe sembrare bizzarro, ma è perfettamente possibile. È un’operazione simile a quella che facciamo componendo Han Solo a partire da migliaia di fotogrammi di pellicola di Star Wars. Nel mio mondo e nella mia esperienza nulla distingue un amalgama di 365 gatti da un gatto. Allo stesso modo ogni volta che vedo una mela da una prospettiva diversa, il mio corpo individua e definisce una mela differente. Però io credo di avere visto sempre la stessa mela, soprattutto perché, alla fine, posso mangiarne soltanto una.

***

La natura causale degli oggetti riguarda anche la loro natura temporale. Infatti, nel nostro universo, i processi di causa richiedono processi fisici che, a loro volta, richiedono tempo. Dunque la natura causale degli oggetti e dei complessi di oggetti richiede che essi si estendano nel tempo. Gli oggetti sono intrinsecamente temporali, in linea con la natura dell’esperienza. Sia la coscienza sia gli oggetti accadono. Essi prendono parte al divenire del mondo fisico. Un altro differenza classica tra esperienza e mondo può essere così risolta. Dato che i processi causali si estendono nello spazio e nel tempo, un oggetto ha, a sua volta, una precisa collocazione nel tempo. Ovviamente, un oggetto non è spalmato sopra la durata temporale dei processi causali, né è simile a certi vermi tetradimensionali cari a certi filosofi analitic. A livello spaziotemporale l’oggetto rimane localizzato dove sono le sue parti. Se l’oggetto che percepisco, per esempio, è la stella Sirio, l’oggetto sarà temporalmente collocato 8,6 anni prima della corrispondente attività neurale nel cervello umano di un astronomo curioso.
	La spiegazione avanzata qui può essere applicata a tutti i casi che mi vengono in mente: costellazioni, volti, parole, melodie, sedie, stelle, pianeti, libri, esseri viventi, persone e attività neurali. Tali oggetti mettono insieme elementi che sono estesi nello spazio e nel tempo. Consideriamo una costellazione. La costellazione è dove e quando sono le stelle, o meglio dov’erano. Dato che le stelle sono poste a distanze diverse dalla Terra, la costellazione è un oggetto fisico esteso su un vasto intervallo spaziotemporale.
	Una spiegazione in termini causali degli oggetti ci permette di fondere l’esperienza e la realtà senza problemi. Gli oggetti non sono più entità statiche, ma esistono grazie ai processi causali relativi, pur non essendo tali processi. Il problema degli oggetti si sposta da una prospettiva senza tempo a una visione orientata temporalmente. Ogni oggetto è la causa di un processo causale.
      Per capire quanto il tempo sia intrinsecamente costitutivo degli oggetti fisici possiamo indulgere in una fantasia comune nelle favole e nelle storie di fantascienza: che cosa succederebbe se fosse possibile fermare il tempo? Secondo l’idea ingenua, tutto resterebbe identico a come lo vediamo, soltanto immobile e statico. Ma questo non è vero. Secondo la scienza contemporanea e coerentemente con il modello degli oggetti relativi, se il tempo si fermasse, sparirebbe tutto. Nessun oggetto potrebbe esistere: niente tempo, niente oggetti. Questo ha interessanti implicazioni.
	Come dicevo, secondo chi crede in un materialismo ingenuo fatto di oggetti assoluti, se il tempo si fermasse, tutto continuerebbe a esistere, immobile come in uno scatto fotografico. Le gocce di pioggia e i fiocchi di neve si bloccherebbero rimanendo fermi a mezz’aria. Le auto e i passanti somiglierebbero a statue colorate. Modelli e forme rimarrebbero dove si trovano. L’universo si fermerebbe, ma sarebbe inalterato dal punto di vista ontologico. Questa immagine così popolare e affascinante è sia sbagliata che fuorviante. In realtà, un universo temporalmente immobile sarebbe vuoto. Se il tempo si fermasse, tutto sparirebbe. In un simile istante senza tempo, non ci sarebbe alcun suono, dato che il suono è costituito da onde corrispondenti a variazioni di pressione dell’aria. Parimenti sparirebbero i discorsi dato che le parole pronunciate sono costituite da suoni. L’attività neurale smetterebbe di esistere in quanto costituita da sequenze di reazioni chimiche distribuite nel tempo. Perfino la luce e i colori svanirebbero dal momento che i raggi luminosi viaggiano nel tempo. Il mondo sarebbe immerso nel buio più profondo. Infine gli oggetti non esisterebbero poiché richiedono il tempo per avere luogo. Non ci sarebbero disegni, né luce, né suoni, né forme e nessun oggetto. E, senza sorprese per nessuno, non esisterebbe l’esperienza cosciente. Un universo immobile sarebbe immutabile, svuotato da esperienze e privo di oggetti. Se il tempo si fermasse, l’universo non sarebbe soltanto buio e silenzioso, ma anche vuoto.
	Il mondo è fatto di oggetti che hanno luogo pur avendo una durata temporale diversa. Nello stesso momento, oggetti diversi sono estesi per intervalli di tempo differenti. Un esempio interessante è offerto dal sistema percettivo umano in cui proprietà differenti hanno luogo in istanti differenti.27 Per esempio, il movimento impiega più tempo di un colore a produrre un effetto. Un punto luminoso produce una risposta molto rapida mentre un volto impiega un tempo relativamente più lungo. Il mondo in cui viviamo non è un punto istantaneo nel tempo.
	Gli oggetti che persistono devono ripetersi continuamente, in quanto non perdurano, ma piuttosto accadono. Devono ripetersi per poter esistere ancora e ancora. Ogni volta che un oggetto persiste è grazie alla ripetizione di una serie di oggetti apparentemente identici. Come sullo schermo di un tubo catodico, perché una immagine perduri è necessario che sia continuamente ricreata. O consideriamo di nuovo l’analogia con i fotogrammi della pellicola. Per avere un film di un oggetto fermo, dobbiamo proiettare una serie di fotogrammi identici. Se, per dire, avessimo bisogno dello stesso oggetto, dovremmo continuare a realizzare lo stesso processo causale e quindi dello stesso contesto. Ciò accade ogni volta che guardiamo un modello statico. Ogni volta che lo guardiamo, un nuovo processo causale ha luogo. L’oggetto relativo corrisponde, ancora una volta, al modello della luce del frigorifero. L’oggetto fermo che vediamo è analogo a una serie di fotogrammi della pellicola simili ma diversi.
	La struttura temporale degli oggetti – e quindi della natura – è la chiave che permette di far emergere l’identità continua tra oggetti ed esperienze. Gli oggetti così come le nostre esperienze consumano la loro esistenza in un momento di divenire.

***

Se gli effetti sono tra le condizioni che determinano l’esistenza di un oggetto, accadendo dopo l’oggetto, possono cambiare il passato? In effetti questo è uno dei punti crucial. La natura relativa degli oggetti, che si manifesta nel tempo, si traduce nella esistenza non satura e potenziale della realtà. Tutto è indefinito fino a quando gli effetti presenti non sigillano l’ontologia del passato. È un intreccio causale e temporale che trova conferma in ciò che stiamo scoprendo grazie alla meccanica quantistica. Il presente fissa il passato. 
	Il punto chiave è che l’oggetto relativo non esiste finché non produce effetti. In altre parole, lo status civile dell’oggetto rimane aperto fino al momento in cui si verifica il suo effetto, non importa quanto tempo occorra. Ogni oggetto è solo una possibilità che, se non riesce a giungere a una fine, rimarrà tale. Le possibilità non invecchiano. Questo concetto di esistenza sospesa riecheggia piacevolmente nei versi di T. S. Eliot in Burnt Norton (1936):

[cit]
«Ciò che poteva essere» è un’astrazione
Che resta una possibilità perpetua
Solo nel mondo delle ipotesi.
Ciò che poteva essere è ciò che è stato
Tendono a un solo fine, che è sempre presente.
[tr. it. Quattro quartetti Garzanti, Milano 1982, p.52]
      
	Come nei versi di Eliot, quando l’effetto si compie, l’oggetto, che ne è la causa, viene a essere definito nel momento in cui le sue parti avevano dato inizio al processo. Così, per l’oggetto, nessun tempo sarà trascorso fino a quando l’effetto non si sarà verificato, in l’oggetto non è ancora venuto al mondo. L’oggetto nasce nel momento in cui si completa il processo causale. Ciò che accade nel presente ridefinisce il passato. Poiché la sua ontologia è sospesa, non ha senso parlare di un tempo interno a un processo causale. Significativamente la meccanica quantistica ci ha insegnato che non ha senso parlare di tempo interno a tanti fenomeni quotidiani: per esempio la luce. E qui colgo l’occasione per sottolineare che questa proposta non ha bisogno di causazione retrograda. Niente torna indietro dall’effetto alla causa. Il tempo non è una scatola esterna dentro cui le cose si muovono avanti e indietro. L’oggetto rimane indefinito finché i suoi effetti non si manifestano. È in attesa, per così dire, che la sua esistenza sia confermata e compiuta dall’effetto. L’effetto stabilisce l’ontologia del passato, giustificando l’esistenza della sua causa (che è il nostro oggetto). L’esistenza della causa è relativa al compimento dei suoi effetti. Un oggetto non esiste autonomamente, ma soltanto in relazione a un altro oggetto che è necessariamente collocato in un momento successivo nel tempo. L’esistenza è relativa.
	Consideriamo un’altra analogia: il biglietto vincente della lotteria. Supponiamo che Giovanni compri un biglietto della lotteria il 14 giugno 2019. L’estrazione avrà luogo il 31 dicembre del 2019 a mezzanotte. Fino a quel momento Giovanni non avrà comprato il biglietto vincente della lotteria, avrà soltanto acquistato un biglietto della lotteria. Per un colpo di fortuna nella notte del 31 dicembre viene estratto il biglietto di  Giovanni. Fino a quel momento, a meno di non presumere una versione molto deterministica dell’universo, era decisamente poco probabile che Giovanni avesse comprato il biglietto vincente. Ciononostante il suo biglietto ha vinto. A partire dall’1 gennaio del 2020 potremo dire che Giovanni ha comprato il biglietto vincente della lotteria il 14 giugno del 2020. Nessuno potrà negare che Giovanni avesse acquistato il biglietto della lotteria, sei mesi prima, tuttavia il biglietto è diventato quello vincente soltanto dopo l’estrazione. È come se la proposizione “Giovanni ha comprato il biglietto vincente della lotteria il 14 giugno 2019”  rimanesse sospesa fino al 31 dicembre dopodiché diventerà vera. In altre parole, gli eventi futuri completano e correggono l’ontologia di ciò che è accaduto prima. Sembra paradossale? Soltanto perché siamo abituati a concepire cause ed effetti come se fossero incasellati in una linea del tempo stabilita a priori.
	Un altro esempio notevole e molto bello è offerto dagli arcobaleni, oggetti splendidi e rivelatori.28 Consideriamo un arcobaleno costituito da goccioline d’acqua che galleggiano nell’aria. Un fascio di raggi solari paralleli entra in collisione con le goccioline. Conseguentemente, ciascuna gocciolina riflette un fascio divergente di raggi colorati. In base alla loro posizione, osservatori diversi selezioneranno diverse combinazioni di goccioline, essendo in posizioni diverse nello spazio e così individueranno diversi arcobaleni. Se non ci fosse nessun osservatore, i raggi riflessi non determinerebbero nessun effetto aggiuntivo e continuerebbero a viaggiare, perdendosi da qualche parte. Sarebbero così privati della loro unica possibilità di agire insieme. In tal modo non esisterebbe nel complesso nessun arcobaleno. Però l’arcobaleno è lì nella nube. Non è né nella nostra testa né nella nostra mente. Come scrisse Gerard Manley Hopkins nella sua poesia It Was a Hard Thing to Undo This Knot (1864)

[cit] The rainbow shines, but only in the thought
Of him that looks. Yet not in that alone,
For who makes rainbows by invention?

[ndT non mi risulta che questa poesia esista tradotta. Possiamo lasciarla così e affiancarla, magari in nota, a una traduzione non poetica che qui propongo:

L’arcobaleno risplende, ma soltanto nel pensiero
Di colui che guarda. Però non solo in quello,
Perché chi inventa gli arcobaleni?

	L’arcobaleno non è nel pensiero. L’arcobaleno è nella nube. È un oggetto fisico che può essere fotografato. Tuttavia la sua esistenza è relativa a un altro oggetto, che si tratti di un corpo umano o di una macchina fotografica. Nella nube potrebbe avere luogo un numero quasi infinito di possibili arcobaleni. Però soltanto un numero molto limitato di questi ci riesce; soltanto quelli che interagiscono con i sistemi fisici appropriati hanno una probabilità di esistere. Gli arcobaleni in atto sono quelli che, tra i tanti possibili, hanno vinto la lotteria ontologica. I corpi degli osservatori sono i processi di estrazione. La causa della causa è l’effetto e l’effetto dell’effetto è la causa.

***

L’oggetto relativo ha le proprie peculiarità, vale a dire la collocazione e la durata relative, causali e temporali, la natura ricorrente e la dipendenza causale dal corpo di chi sta osservando. Una cosa fondamentale da ribadire è che questo modello di oggetto è in perfetto accordo con la fisica e con tutti i dati sperimentali a nostra disposizione. L’oggetto galileiano, quello del materialismo ingenuo, invece è inutilmente ingombrante. È irrilevante che l’oggetto di cui facciamo esista quando non lo percepiamo, così come è irrilevante che la luce del frigorifero sia accesa quando la porta è chiusa. Per noi il mondo è come è relativamente ai nostri corpi. Non ci interessa altro. Infatti nono potremo mai fare esperienza di come sarebbe il mondo se i nostri corpi non ci fossero. Allo stesso modo ciò di cui abbiamo esperienza è ciò che il mondo è relativametne al nostro corpo. Ovviamente è possibile trarre conclusioni indirette a proposito della materia che non fa parte della nostra esperienza: la scienza lo fa e anche bene. Però questa materia non è l’oggetto che esperiamo. La competenza della scienza è subordinata a quella dell’esperienza. Per fortuna la scienza non è in conflitto con l’esperienza se si abbandono i presupposti platonici mai dimostrati di certe versioni ingenue del materialismo. L’esperienza è il mondo che è causa di un processo che costruisce ciò che esiste: aprire gli occhi determina cambiamenti nel mondo circostante perché permette a certi oggetti di produrre effetti e dunque di esistere. Il tatto permette l’esistenza di altri oggetti. E così via. La percezione è esperienza che, a sua volta, è esistenza causale e relativa. La percezione comporta un cambiamento. L’esperienza è l’oggetto che causa il cambiamento. L’oggetto relativo è fisicamente ricavato dal continuum fisico.
	L’oggetto relativo è compatibile sia con la nostra esperienza sia con le scoperte scientifiche. Al contrario, l’oggetto galileiano è in conflitto con la nostra esperienza e ci chiede di fare violenza ai nostri sensi. L’oggetto relativo è così vicino alla nostra esperienza che l’identità emerge come un’opzione naturale. L’oggetto relativo non richiede di fare alcuna violenza ai nostri sensi. Entità aggiuntive – come l’esperienza fenomenica, il carattere fenomenico, i modi di presentazione e le modalità sensoriali – non sono più necessarie. Finalmente possiamo mettere da parte il fossato galileiano che per secoli ha tenuto separato il mentale e il fisico creando problemi immaginari.
	Nell’interpretazione della mente allargata il quadro è diverso. Gli oggetti e le esperienze a loro associate non sono più domini separati. Ovviamente non tutti gli oggetti appartengono necessariamente alla nostra esperienza, alla mia o alla vostra. Se è vero che ogni esperienza è un oggetto, molti oggetti sono parte della mente di nessuno. Sono oggetti che esistono relativamente ad altri oggetti. Le menti sono insiemi di oggetti che noi consideriamo con particolare affetto perché sono noi e noi siamo loro. In questo modello, l’incompatibilità tra esperienza e oggetti non esiste, dato che apparenza e realtà sono tutt’uno.
	Possiamo distinguere due gruppi di oggetti: quelli che sono parte della mente di qualcuno e quelli che non sono parte dell’esperienza di nessuno. Di solito il secondo insieme è inferito a partire dal primo, ricorrendo alla scienza e alla deduzione. È inferito ma non esperito, ovviamente. Possiamo dedurre l’esistenza delle radiazioni dai click sonori emessi da un contatore Geiger, ma non possiamo fare esperienza delle radiazioni mortali che escono da un frammento di plutonio. La conoscenza è indiretta, l’esperienza è diretta, anzi è tutt’uno. Tuttavia nessuna differenza metafisica o ontologica separa i due gruppi. È come dire, distinguiamo due gruppi di molecole: quelle che fanno parte dei corpi biologici e quelle che non lo fanno. Ma nessun mistero separa questi due gruppi.
	L’oggetto relativo sposta dalla mente al mondo fisico l’onere di spiegare le caratteristiche dell’esperienza. Fortunatamente, gli oggetti relativi hanno le risorse per farlo. La nozione di oggetto relativo si sovrappone a quella di esperienza. Sia l’esperienza sia gli oggetti sono estesi, allargati nello spazio e nel tempo. I loro limiti sono definiti in termini causali. Si sovrappongono. Si identificano. L’esperienza e gli oggetti sono tutt’uno.
	Esperienza e oggetti co-occorrono. Sono modi diversi per riferirsi alle stesse occorrenze nell’ambito della natura. L’oggetto che percepisco non è diverso dall’oggetto che c’è. Se qualcuno mangia la mela, la mela sparisce anche dalla mia esperienza. La mela che sta sul tavolo è la stessa mela che è parte della mia mente. Perché dovrei credere che quanto vedo sia in qualche modo distinto dal mondo? Nessun rivestimento mentale riveste il mondo fisico. 	Non c’è alcun velo steso sopra la realtà. La realtà mostra se stessa come è, con buona pace di Galileo. La natura non è timida. 
	Possiamo così affrontare un ultimo problema che ha afflitto filosofi e neuroscienziati per anni. La presunta separazione tra le proprietà fenomeniche (che poi sarebbe le proprietà del mentale) e le proprietà fisiche. La soluzione è semplicissima: le proprietà fenomeniche sono le proprietà fisiche dell’oggetto relativo.
	Storicamente, l’introduzione di proprietà fenomeniche si è rivelata simile all’invenzione di qualità misteriose che ci aspettiamo abbiano gli oggetti quando appartengono a qualcuno. Immaginiamo di cercare una misteriosa appartenenza istanziata dagli oggetti con un proprietario. Ovviamente, una misteriosa proprietà di questo tipo sarebbe indescrivibile e invisibile. Sarebbero concetti vuoti. Queste proprietà fanno un po’ venire in mente la favola dei vestiti del re nudo, affinità che era già stata notata da Sir Roger Penrose.
	La contrapposizione tradizionale tra proprietà fenomenicamente invisibili ma attive in termini causali e proprietà inerti in termini causali ma fenomenicamente manifeste è chiaramente insostenibile. Si tratta però di una di quelle forme di onanismo speculativo cui periodicamente i filosofi si innamorano. La natura nascosta dell’oggetto è un fatto di cui noi non potremo mai avere esperienza. L’oggetto galileiano è un’ipotesi inutile e dannosa. Perciò alla fine possiamo sbarazzarcene senza rimpianti. Nel 1904 William James dichiarò: «Io credo che l’esperienza non abbia una tale duplicità interna e che la sua suddivisione in coscienza e contenuto si produca non per sottrazione, ma per addizione». [trad it Esiste la coscienza?, in Saggi di empirismo radicale. Quodlibet, Macerata, 2009, p. 3] Questa addizione è stata una fantasia empiricamente vuota e concettualmente fallata.
	Un altro indizio che conferma l’identità tra esperienza e mondo è il fatto che le proprietà del mondo di cui abbiamo esperienza corrispondono esattamente agli aspetti dell’ambiente che hanno un rapporto causale con il nostro corpo. L’elenco delle proprietà fisiche di cui abbiamo esperienza e l’elenco delle proprietà che accade grazie alla struttura causale dei nostri corpi combaciano perfettamente. Gli oggetti, come si presentano a noi, sono costituiti esattamente da quelle proprietà che producono effetti grazie alla struttura dei nostri corpi. Noi viviamo nel sottoinsieme del mondo che esiste perché è causalmente connesso con i nostri corpi. Un simile sottoinsieme è paragonabile al concetto di Umwelt proposto dall’etologo Jacob von Uexküll nel 1909: ciascun animale vive in un sottoinsieme della natura che è definito in termini causali dalle proprietà causali del suo corpo. Come si legge in un lavoro successivo, Ambienti animali e ambienti umani [ndT Esistono tre traduzioni di questo libro, con titoli diversi tra cui quello indicato in questa pagina (più aderente all’originale tedesco). Per avere una traduzione corrispondente al brano in inglese qui citato ho dovuto fare un collage tra la traduzione del Saggiatore e quella di Quodlibet]:

[cit] «Tracciamo intorno a ciascuno degli animali […] una bolla di sapone che ne rappresenti l’ambiente e che contenga tutte le marche percettive accessibili al soggetto. […] In queste bolle di sapone si formano mondi nuovi».Tracciamo intorno a ciascuno degli animali […] una bolla di sapone che ne rappresenti l’ambiente e che contenga tutte le marche percettive accessibili al soggetto. […] In queste bolle di sapone si formano mondi nuovi. […] 
[tratta da Ambienti animali e ambienti umani: una passeggiata in mondi sconosciuti e invisibili. Quodlibet, Macerata 2010, p. 39]

Via via che si accresce il numero delle azioni di cui un animale è capace, si innalza anche il numero degli oggetti che popolano il suo mondo individuale. Per gli animali suscettibili di far tesoro delle esperienze, tale numero si accresce anche nel corso della vita.
[trad. it. von Uexküll, Kriszat, Ambiente e comportamento, Il Saggiatore. Milano, 1967, pp.166-167]

In modo simile io suggerisco che la nostra esperienza si possa identificare con quel particolare sottoinsieme del mondo fisico che esiste grazie al rapporto causale con il corpo.

***

È possibile che il baratro tra proprietà fenomeniche e fisiche possa essere superato così facilmente? Io credo di sì, dato che una simile distinzione è basata su domande che danno per scontato presupposti – come il conflitto tra apparenza e realtà – e su evidenze empiriche interpretate scorrettamente – come i sogni, le illusioni, le allucinazioni e tutti i casi di percezioni non veridica. Affronterò questi casi nei prossimi capili. Per ora, torniamo per un attimo a Shangri-La, il luogo in cui a ciascuna esperienza corrisponde un oggetto. Coerentemente, se adottiamo l’oggetto relativo ci accorgiamo che la tradizionale separazione tra mentale e fisico non è più necessaria e che, sorprendentemente, il nostro mondo è molto simile a Shangri-La.
	L’idea che le proprietà fenomeniche non siano parte del mondo fisico è strana, a dir poco. Ci siamo abituati a essa perché è stata ripetuta incessantemente da filosofi e psicologi. Se ci pensiamo, ci rendiamo conto della sua assurdità: le proprietà fenomeniche presunte non sono comparabili con quelle fisiche. Io posso confrontare due lunghezze con l’altra oppure posso confrontare due sfumature di rosso nella mia mente, ma non posso confrontare una proprietà mentale con una fisica. Neppure per dire che sono diverse. Se le proprietà fenomeniche e fisiche fossero separate dal punto di vista metafisico, come potremmo confrontare il rosso che ho in mente al rosso della mela? Ovviamente non potrei. Qualcuno è mai stato in grado di affiancare una proprietà mentale a una fisica e di giudicare se la proprietà mentale è differente da quella fisica? Le proprietà fenomeniche e fisiche sono state separate concettualmente in modo tale da impedirne il confronto diretto. Quando scegliamo quale auto acquistare, non ci dobbiamo preoccupare delle differenze tra il colore dell’auto e il colore fenomenico che vediamo. E per una buna ragione: una simile incertezza è il prodotto di definizioni analitiche e non di ostacoli naturali. Nella vita di tutti i giorni, il mondo in cui vivo è costituito proprio da quelle proprietà che esperisco. Ogni volta che faccio esperienza del mondo, il mondo è costituito dalle stesse qualità. Le presunte qualità mentali non sono forse le proprietà del mondo in cui vivo? La mia esperienza è fatta di persone, case, edifici, alberi, case, animali, fiumi, montagne e stelle. Il mio mondo è fatto delle stesse cose. 
	Ancora più curioso del concetto di esperienza fenomenica è la nozione correlata per cui il mondo sarebbe privo proprio delle qualità di cui ho esperienza. Soltanto una persona che crede ciecamente nelle assurdità di una sistema di pensiero astratto potrebbe accettare una simile idea. Come posso dire che il mondo è privo di qualità se non esperisco il mondo in sé? Chi ha mai percepito il mondo senza farne esperienza e quindi chi può legittimamente sostenere che il mondo non abbia le stesse proprietà che io trovo nella mia esperienza? Come può Galileo, e con lui le schiere di difensori dell’ortodossia scientifica, sostenere che nel mondo non ci siano le qualità della nostra esperienza e che queste qualità “fuor dell’animal vivente non sieno altro che nomi”? Come potremmo sostenere di avere una qualche conoscenza della natura del mondo se il mondo non si offrisse a noi?
	Contrariamente a quanto sostenuto dalla visione tradizionale, ancora molto popolare, ogniqualvolta percepisco un oggetto, faccio esperienza dell’oggetto. Come? Essendo tutt’uno con l’oggetto che però, essendo relativo, è diverso per ognuno di noi. In fondo, anche se la nostr esperienza non si identificasse con l’oggetto esterno come sostengo qua, dovrebbe pur essere identica a qualcosa. La nostra esperienza non può essere nulla. In un mondo fisico non può che essere qualcosa di fisico e che cosa è meglio dell’oggetto esterno? Così, nel mondo, qualcosa di fisico ci sarà per forza qualcosa con le proprietà della mia esperienza. Di conseguenza il fatto stesso che io faccia esperienza, a prescindere dalla mia posizione sulla coscienza, dimostra che il mondo fisico possiede le qualità della mia esperienza. Magari mi sbaglio riguardo alla cosa in particolare che è la mia esperienza – per me è la mela, per molti neuroscienziati è un processo neurale – ma in un modo o nell’altro qualcosa di fisico sarà pure la mia esperienza e avrà proprio le sue proprietà . Non posso avere un’esperienza del mondo senza avere un’esperienza e quest’ultima non può che essere qualcosa di fisico. 
	Ma perché così tanti studiosi sono convinti del fatto che il mondo fisico non abbia le risorse per essere come il mondo di cui abbiamo esperienza? Perché mai così tanti autori credono che il mondo fisico sia differente dal mondo mentale? Perché tanti filosofi e scienziati danno per scontata la separazione tra proprietà mentali e fisiche?
	Sospetto che la ragione principale sia ingenua a livello imbarazzante. In passato gli studiosi hanno spesso dato per scontato che la mente – qualunque cosa fosse – dipendesse esclusivamente dal corpo. Di conseguenza le entità mentali sono state cercate dentro il sistema nervoso. Poiché allora, come oggi, non si è trovato nulla del genere, la comunità scientifica si è dovuta inventare delle scuse per giustificare questo fallimento. E così si è cominciato a dire che le proprietà mentali non si trovavano dentro il cervello, non perché non la comunità scientifica si fosse sbagliata, ma perché queste proprietà erano veramente speciali. Si è cominciato a dire che queste proprietà mentali fossero invisibili, private, non osservabili e inerti in termini causali. Così la mente è diventata progressivamente più elusiva e difficile da spiegare e definire. Però, facendo così, la divisione tra mentale e fisico non è più un’ipotesi empirica falsificabile. È diventata un dogma indiscusso. Una volta che la separazione tra proprietà fenomeniche e fisiche è accettata, le prove empiriche non possono più metterla in discussione.
	Per essere chiari, io non sostengo che l’esperienza non esista, ma che la tradizionale nozione dell’apparenza fenomenica – dei qualia e dei loro simili – sia priva di senso. Al contrario a mio parere l’esperienza esiste ed è il mondo in cui viviamo.
	Dato che mi sono attardato un poco sulle divagazioni storiche, un’altra affinità merita di essere menzionata ed è la tendenza a collocare l’uomo al centro dell’universo, se non in termini astronomici, almeno concettualmente. Indico informalmente come “istanza tolemaica” una qualunque struttura concettuale che attribuisca una posizione speciale agli esseri umani. È fin troppo facile accettare la storiella edificante della fine del geocentrismo per poi restare intrappolati in forme più sottili di geocentrismo. Il concetto per cui la mente è in qualche modo speciale rispetto al resto del mondo fisico è un esempio perfetto di istanza tolemaica. Il tradizionale dualismo della sostanza è un altro ottimo esempio perché dà per scontato che la sostanza pensante sia speciale rispetto alla sostanza estesa, che costituisce il resto dell’universo. La mente cartesiana è, in senso metafisico, al centro del mondo dell’esperienza e della conoscenza, mentre il mondo fisico va stupidamente e passivamente a zonzo. Allo stesso modo la canna pensante di Blaise Pascal – per quanto debole – in virtù dell’essere l’unica entità pensante nell’universo possiede uno status superiore. Con poche eccezioni, la mente ha mantenuto un posto centrale nel firmamento fenomenico ed epistemico, lusingando studiosi e gente comune. Secondo Franz Brentano, per esempio, la mente è caratterizzata da una proprietà unica nell’universo: l’intenzionalità. E così via. Lo stigma del mentale è ancora presente nella formulazione corrente dell’hard problem per il quale la coscienza sarebbe una sorta di Robin Hood ontologico, qualcosa che la scienza non sarà mai capace di catturare. Secondo l’idea proposta da David Chalmers per primo, una volta che tutti gli altri problemi saranno risolti, la questione della natura della coscienza rimarrà in circolazione: ecco perché questo problema è considerato “hard”, difficile. Colin McGinn sostiene che la coscienza sfuggirà sempre a una soluzione. Il mentale, o il fenomenico, è così presentato come qualcosa di speciale che il mondo fisico non può spiegare. La mente è l’ultimo baluardo contro il positivismo. Sulla scia di una rappresentazione della mente così aristocratica e tolemaica, il cervello è stato progressivamente gonfiato di elogi e aspettative via via maggiori. Nel frattempo, per allontanarsi dal mondo della filosofia, la comunità dei neuroscienzati ha cercato di sostanziare la convinzione che i neuroni (o quello che loro fanno) abbiano qualche potere speciale. Ovviamente io non nego che il cervello sia una macchina biologica straordinaria. Al contrario, è davvero notevole. Però credere che il cervello possa produrre proprietà fenomeniche equivale a credere che il cervello possa trasformare il piombo in oro: è un’ipotesi assurda. Non importa quanto siamo lusingati dall’idea che il nostro cervello abbia un posto speciale nell’universo, il cervello non può realizzare l’impossibile. Non montiamoci la testa, il cervello è un oggetto fra gli oggetti. Non ha superpoteri. Non può creare qualcosa di diverso dai fenomeni fisici.
	Sulla stessa scia, forme recenti di riduzionismo dell’ambito mentale fanno riferimento a qualche lieve differenza tra processi neurali e meri processi fisici (computazione, stati funzionali, proprietà emergenti, informazione, informazione integrata, cognizione, enazione e così via). Una ricerca simile è paragonabile al tentativo di trovare la pietra filosofale. È comunque richiesto un ingrediente speciale, che sia uno stato funzionale, l’en-azione, l’integrazione dell’informazione, la computazione o chissà quale fenomeno esotico. Ovviamente, quasi nessuno dei sostenitori di queste idee è tanto ingenuo da commettere l’errore fatale di sottoscrivere il dualismo cartesiano delle sostanze. Però, studiosi e non apprezzano la nozione per cui la mente sarebbe in qualche modo uno stato della materia distinguibile dagli altri. Anche in questo nuovo millennio, ci piace pensare che la mente sia speciale e il cervello a sua volta condivida un po’ del suo splendore. Il conflitto tra fenomenico e fisico è l’ultima ridotta del geocentrismo tolemaico. Molto più democraticamente, la teoria della mente allargata si libera di ogni differenza tra mente e natura, tra fenomenico e fisico, tra esperienza e mondo.
      	

***

La teoria della mente allargata non è né l’idealismo dei libro di testo, né panpsichismo ingenuo. Entrambe queste interpretazioni, almeno nella loro forma tradizionale, sono completamente diverse da quello che propongo. 
Partiamo dall’idealismo. Nella sua versione standard è la tesi secondo cui gli oggetti che percepiamo dipenderebbero dalla mente. Ma che cosa è la mente? Al contrario io affermo che gli oggetti fisici dipendono dal cervello e dal corpo e si trovano nel mondo esterno. Qui non c’è niente di mentale. Per Berkeley, il campione dell’idealismo, tutto esiste soltanto perché la mente del soggetto lo crea come oggetto di percezione: essere è essere percepito (esse est percipi).29 Sottolineo tre differenze.
	Primo, mentre la versione scolastica dell’idealismo di Berkeley accetta la separazione tra mentale e fisico, nella mia teoria tutto è fisico e tutto ha un ruolo causale. Tutto è un oggetto.
	Secondo, la mente allargata non ipotizza il soggetto come una precondizione necessaria per l’occorrenza degli oggetti. Gli oggetti non dipendono dalla mente. Anzi, la mente si identifica con gli oggetti. Gli oggetti che esperiamo dipendono dal cervello; una dipendenza causale.
	Infine, ogni oggetto richiede un altro oggetto fisico per avere luogo. Un oggetto non può esistere in isolamento. L’abbiamo già detto, ma ripetiamolo. Un’ombra richiede una superficie. Una chiave richiede una serratura. Un volto richiede un paio di occhi e un cervello umano. Dipendere da un corpo umano non è metafisicamente dal dipendere da altri oggetti. In pratica, certi oggetti richiedono strutture fisiche che, di solito, si trovano dentro il corpo umano, per esempio il giro fusiforme nella corteccia cerebrale. Tali oggetti, a loro volta, non sono entità mentali. Sono altri oggetti fisici che hanno luogo grazie ad altri sistemi fisici che, nella fattispecie, sono i corpi umani. Tutto è fisico. Per la stessa ragione auto, trombe e telefoni cellulari richiedono gli esseri umani per essere prodotti. Automobili, trombe e cellulari non sono mentali, però. La dipendenza dal cervello non implica alcuna dipendenza dalla mente.
	Sotto molti aspetti, la teoria della mente allargata è all’estremo opposto dell’idealismo berkeleyano. Invece di “essere  è essere percepito”, qui sostengo che “percepire è essere” (percipere est esse): percepire un oggetto significa essere quell’oggetto (che quindi deve esistere). Rispetto ad altre posizioni, la teoria della mente allargata è basata su una’ontologia puramente fisica. Sentire, percepire, esperire sono riducibile a esistere.
Consideriamo adesso la seconda posizione:	il panpsichismo che si basa sulla premessa secondo cui l’esperienza fenomenica sarebbe qualcosa di aggiuntivo rispetto alle proprietà del mondo fisico e però generosamente spalmato su tutti gli oggetti fisici. Una tale ipotesi è in netto contrasto con la teoria della mente allargata, secondo la quale ci sono solo oggetti e proprietà fisiche. La versione più comune di panpsichismo è una forma di dualismo generoso che distribuisce le proprietà mentali su tutte le entità fisiche. È una posizione che non spiega nulla. Al contrario, qui sostengo che gli oggetti fisici ricavano se stessi dal continuum fisico mediante l’interazione con i corpi umani, che a loro volta sono una parte del mondo fisico. La mela sul tavolo e la mela nella mia mente sono la stessa mela. La mela sul tavolo non ha, come direbbero i panpsichisti, delle qualità mentali o proto-mentali. La mela ha solo un tipo di proprietà che sono quelle fisiche e che sono quelle che io trovo nella mia esperienza. Esperire una mela è avere quella mela come parte della nostra esperienza. La teoria della mente allargata non è dunque una forma di panpsichismo, ma piuttosto di non-psichismo (orribile termine!).
Capitolo 3

La geometria dell’esperienza

Ma lei, seduta sul bus che risaliva Shaftesbury Avenue, sosteneva di sentirsi se stessa dovunque, non «qui, qui, qui», e picchiettava lo schienale del sedile, ma dovunque. Indicava con la mano, mentre percorrevano Shaftesbury Avenue. Lei era quello e quello e quello. Sicché per conoscere lei, o chiunque altro, bisognava trovare le persone, e perfino i luoghi, che li completavano.
Virginia Woolf, 1925 
ndT il libro è pubblicato nel 1925 non nel 1923

Se l’esperienza è il fatto di essere tutt’uno con il mondo fisico o con una sua parte, come può la teoria della spread mind spiegate tutti quei casi in cui sembra che ciò che esperiamo non esiste? Dopotutto, l’idea di mente, pur creando un sacco di problemi, è indubbiamente conveniente, almeno da un punto di vista filosofico. È una specie di Jolly che spiega tutto senza spiegare niente. Credere che quello che percepiamo sia solo un’immagine mentale incoraggia una certa faciloneria poiché pone la nostra esperienza fuori della natura. Di conseguenza, per molti studiosi è stato facile cedere alla tentazioni di spiegare la percezione in termini di allucinazioni invece di fare il contrario secondo un modello, molto popolare nelle neuroscienze contemporanee, che potremmo chiamare il modello allucinatorio della percezione, in quanto spiega la percezione standard quotidiana come se fosse una specie di allucinazione guidata dal mondo esterno. Si tratta di una strategia esplicativa curiosa perché spiega il quotidiano (la percezione) ricorrendo all’insolito (la allucinazione). La percezione è presentata come se fosse una forma di allucinazione che viene fatta, ogni momento, coincidere con il mondo.30 Un’idea diffusa è che il mondo che abbiamo intorno non sia altro che una sorta di film tridimensionale misteriosamente creato e proiettato all’interno del cervello. Per esempio, in una conferenza TED del 2014, il filosofo David Chalmers ha dichiarato che:

[cit] Proprio adesso nella vostra testa viene proiettato un film. È un fantastico film multitraccia. Ha una visione 3D e un audio surround di quello che state vedendo e ascoltando proprio adesso, ma c’è di più. Il vostro film ha un odore, un gusto e un tatto. Ha le sensazioni del vostro corpo, dolore, fame, orgasmi. Ha emozioni, rabbia e gioia […] Al centro di questo film ci siete voi che provate tutto questo direttamente. Questo film è il vostro flusso di coscienza, il soggetto dell’esperienza della mente e del mondo.31
[trad it. https://www.youtube.com/watch?v=uhRhtFFhNzQ]

	Difficile essere più cartesiani di così. Il mondo fisico è concepito come se fosse privo di qualità e l’esperienza cosciente è posta all’interno della nostra mente, che è, assai probabilmente, dentro il cervello. Sfortunatamente nessuno sa che cosa sia questo film, dove e che cosa sia il cinema dove viene proiettato e, ovviamente, chi guarda il film! Con il dovuto rispetto per Chalmers, nessun scienziato ha mai trovato alcunché di remotamente simile alla nostra esperienza dentro la nostra testa. Come ha osservato nel 2017 il filosofo Tim Crane: «Osservare le immagini dei neuroni sotto un microscopio non determina la scomparsa del mistero, più di quanto non lo faccia guardare un cervello appoggiato su un bancone».
	Tuttavia, il modello cartesiano, che viene spesso denigrato in teoria, è apprezzato in pratica perché introduce la separazione tra apparenza e realtà. Il mondo è una sorta di sogno allucinatorio che dura per tutta la vita e che, in qualche modo, è sincronizzato con quello che ci succede veramente. Questa spiegazione alla rovescia è una chiara declinazione del dualismo cartesiano. Sogni, illusioni e allucinazioni hanno plasmato il modello moderno e contemporaneo di percezione. Apparentemente, sogni e allucinazioni giustificherebbero due pregiudizi diffusi: la mente è diversa dal mondo e il mondo non è ciò che sembra. Io qui rompo le uova nel paniere di questa tradizione: farò vedere come allucinazioni e sogni possono essere spiegati in termini di percezione?
	Finora ho affrontato soltanto il caso più semplice, quello della percezione standard quotidiana, che funziona bene. In una tale situazione – lo scenario Shangri-La – ogni qualvolta percepiamo una mela rossa, c’è una mela rossa. Due ipotesi chiave: l’identità mente-oggetto e l’oggetto relativo, ci hanno permesso di mostrare come, almeno in queste condizioni favorevoli, la nostra esperienza sia veramente tutt’uno con l’oggetto. Ce la faremo a fare lo stesso con sogni e allucinazioni? Io credo proprio di sì.
	La spiegazione classica può essere rovesciata se possiamo mostrare che, nelle allucinazioni e altri casi difficili, esiste un oggetto fisico reale che quindi può essere percepito. Per farlo, proporrò un modello della percezione che poi estenderemo a casi come la memoria, le illusioni, le allucinazioni e ogni tipo di percezione non veridica. Dimostrerò che tutti questi casi sono casi di percezione in quanto un oggetto fisico in atto è identificabile per ognuno di loro. Applicando il modello dell’oggetto relativo/mente allargata, l’idea chiave sarà che ogni esperienza “fenomenica” è la percezione di un oggetto reale, fisico e in atto. Dunque, tutta l’esperienza è percezione e, a sua volta, tutta la percezione si identifica con gli oggetti. Ovviamente, tutte queste affermazioni saranno supportate dai dati sperimentali a nostra disposizione!
	I concetti popolari come quelli di «immagini mentali che scorrono dietro i nostri occhi» o «dentro la nostra mente» sono, come vedremo, inutili e fuorvianti. In questo capitolo, descriverò la geometria dell’esperienza e farò vedere che che – contrariamente al buon senso comune – tutti i casi, dalla memoria all’allucinazione, sono spiegabili in base all’identità tra l’esperienza e gli oggetti fisici in atto.32 Vi anticipo il succo della soluzione. Nella percezione standard io vedo una mela rossa e c’è una mela rossa. Io vedo la mela rossa non per via di una relazione tra la mia mente, il mio cervello o me stesso e la mela rossa, ma in quanto la mela, che è la causa in atto del processo, ha luogo in un’area estesa vicina al mio corpo e la mia esperienza è quella mela. In quel caso la mela è separata dal mio corpo da pochi millisecondi e qualche decina di centimentri, ma nulla vieta che la mela sia separata dal mio corpo da qualche centinaio di secondi o da ore, giorni, settimane, e analogamente, da metri, chilometri, anni luce. Non fa alcuna differenza. L’intervallo di tempo e di spazio sarebbe sempre finito. Storicamente, il l’abitudine ha fatto sì che chiamassimo percezione l’esperienza di oggetti temporalmente vicini e memoria/allucinazione/sogno l’esperienza di oggetti temporalmente e spazialmente molto distanti.
	La soluzione proposta è accettabile scientificamente in quanto suggerisce un processo fisico analogo a quanto avviene nel caso della percezione standard. Riprendiamo in mano la mela rossa, che io propongo sia tutt’uno con la mia esperienza cosciente. La mela, che io vedo, è collocata nel tempo diverse centinaia di millisecondi prima di qualsiasi effetto nel mio cervello. Se la mela è un oggetto relativo, la sua esistenza è possibile grazie agli effetti che produce nel corpo: analogamente alla luce del frigo e l’apertura dello sportello. Una causa non esiste finché, e a meno che, il suo effetto non si verifichi in un qualche istante successivo e da qualche altra parte. La mela è sul tavolo ma i suoi effetti sono dentro il mio cervello. L’esperienza non è in mezzo ai miei neuroni, l’esperienza è tutt’uno con l’oggetto: nel caso della mela rossa l’esperienza cosciente è sul tavolo (Figura 5 in alto); non è nella mia testa. Ovviamente non sto dicendo che il mio corpo è sul tavolo, che sarebbe una assurdità. Sto dicendo che l’esperienza è sul tavolo, e l’esperienza è fuori dal corpo.
      Dunque, è un fatto ben noto che, nella percezione standard, l’oggetto si trova spazialmente e temporalmente da qualche altra parte rispetto al luogo e al tempo dell’attività neurale corrispondente. Nel caso della mela, ci vuole tempo perché i processi fisici vadano dal frutto sul tavolo fino alla corteccia passando attraverso cornea, retina, nervo ottico, centri periferici e aree visive. Comunque, dato che la spazio è relativamente piccolo e il tempo è trascurabile relativamente ai tempi di reazione degli esseri umani, questa distanza spaziotemporale è normalmente ignorata. In pratica però nessuno può negare che, nella percezione quotidiana, tra gli oggetti e l’attività neurale ci sia comunque uno iato.33 E questo fatto è la chiave per risolvere il problema delle allucinazioni e dei sogni. Si tratta solo di generalizzare un po’. 
	Non dimentichiamo che l’ipotesi chiave è che l’esperienza della mela rossa sia la mela rossa. Nella percezione standard, la nostra esperienza è un oggetto che, rispetto al cervello, avviene da qualche altra parte e qualche istante prima. Crucialmente, l’intervallo di tempo non è mai nullo. Questa è una conseguenza dell’ipotesi di partenza: l’esperienza è identica a oggetti esterni che hanno luogo in un tempo e in un luogo diversi da quelli dell’attività neurale. Questo fatto si traduce in un principio generale che è anche una previsione empirica della teoria: per ogni esperienza che facciamo, da qualche parte e in un qualche momento precedente deve essere esistito un oggetto fisico corrispondente. Cioè non c’è niente di puramente mentale. Quando percepiamo qualcosa, abbiamo un sogno o un’allucinazione, la nostra esperienza è sempre tutt’uno con un oggetto o una combinazione di oggetti fisicamente distinti dal nostro corpo che sono esistiti fisicamente in qualche punto dello spazio e nel tempo. In questo modo l’oggetto che noi percepiamo è creato dal processo causale che ha termine dentro il nostro corpo. L’oggetto esterno può essere una combinazione di altri oggetti distribuiti in punti e momenti diversi. Vedremo molti esempi del genere. A volte, l’oggetto che corrisponde alla nostra esperienza è inusuale e in quei casi si utilizza la categoria del sogno e dell’allucinazione, ma non è, metafisicamente, diverso dagli oggetti che troviamo nella percezione quotidiana. Come vedremo, gli oggetti standard non sono affatto migliori, richiedono soltanto minor lavoro causale da parte del corpo.
	Il punto cruciale è che ogni volta che abbiamo esperienza di qualcosa – che sia una percezione, un sogno, un’allucinazione, un’illusione, un vivido sogno a occhi aperti, o il risultato della stimolazione diretta del cervello – non facciamo esperienza di qualcosa che sta dentro la mente, men che meno dentro il cervello. Ogni volta la nostra esperienza è tutt’uno con un oggetto che ha proprio le caratteristiche che esperiamo. Vi farò vedere che un tale oggetto è altrettanto fisico della familiare mela rossa sul tavolo. In questo modo, non c’è più bisogno di trovare la coscienza dentro il cervello, come se fosse il coniglio bianco che esce dal cappello del mago. Il mondo fisico esterno è tutto ciò che ci occorre. In sintesi, la spiegazione affronta coraggiosamente la sfida apparentemente impossibile di localizzare un oggetto reale, in atto e fisico per ogni esperienza. Di conseguenza, ogni volta che percepiamo o sogniamo una mela rossa, la mia sfida è che, in qualche punto della nostra vita, ci sia stata una mela rossa che è ancora la causa di quello che avviene nel cervello. Questa mela rossa è tutt’uno con la nostra esperienza. E quando sogniamo qualcosa che non abbiamo mai incontrato? Una casa misteriosa, una persona mai vista, un elefante rosa? La mia previsione è che in tutti questi casi, nella nostra vita pregressa, ci sia stato, se non l’elefante rosa, almeno un elefante e qualcosa di rosa, ovvero che le allucinazioni siano la percezione del nostro passato ricombinato in combinazioni nuove. Se è possibile dimostrare questo fatto, avremo mostrato che tutta l’esperienza è sempre identità con oggetti fisici.

***

La scommessa non è piccola. Per difendere la teoria, ogni esperienza deve corrispondere a qualcosa di fisico: se faccio esperienza di un elefante rosa volante, un elefante rosa volante deve esistere da qualche parte e sarà causa della mia attività cerebrale corrente! L’elefante rosa però non può materializzarsi dell’attività neurale perché, banalmente, sono cose diverse. Non si assomigliano per niente. A Shangri-La le cose sono più facili: infatti si fa esperienza di oggetti che sono sempre di fronte all’osservatore. Dunque, almeno in quel luogo, gli oggetti sono plausibili candidati fisici. È facile sapere dove sono gli oggetti. Ma noi non viviamo a Shangri-La e quindi dobbiamo affrontare i casi in cui sembra non esserci nulla di fronte a noi: come la falsa percezione, le illusioni, i sogni e le allucinazioni. Possiamo vincere la scommessa e trovare un oggetto fisico ogni volta che sogniamo o abbiamo un’allucinazione? Qui dimostrerò che non soltanto è possibile, ma è anche molto più facile di quanto usualmente ipotizzato. 
	Partiamo dal mio caso preferito, la mia amata mela rossa. Io sono seduto di fronte a essa. Cerchiamo di quantificare in modo più preciso quanto detto prima, ovvero che tra la mela e l’attività neurale c’è una distanza nello spazio e nel tempo. Tra i miei occhi e la mela rossa ci sono circa novanta centimetri. I raggi luminosi impiegano indicativamente 1x10-12 secondi per viaggiare dalla superficie della mela ai miei occhi. Una volta raggiunta la retina, i segnali nervosi necessitano di altri 100-300 millisecondi per completare l’attività che permette alla mela di essere riconosciuta come tale.34 Nella Figura 5 l’oggetto “mela rossa” accade in un certo tempo e a una certa distanza da dove e da quando si manifestano i suoi effetti neurali, che non sono l’esperienza cosciente della mela. Come al solito, l’ipotesi qui è che l’esperienza sia identica all’oggetto invece che all’attività neurale. L’esperienza è dove e quando si trova la mela rossa. 
      A questo punto si comincia a vedere come l’ipotesi che la nostra esperienza sia un oggetto fisico non è così strana. Anche il neuroscienziato più tradizionale deve ammettere ci prendere in considerazione un insieme di eventi neurali distribuiti nello spazio e nel tempo. Qualsiasi quantità attività neurale è distribuita su un’area spaziotemporale non puntuale. Un’attività neurale della durata di 300 millisecondi richiede 30 metri di connessioni neurali per giungere a completamento. Qui la cosa chiave è che ogni attività fisica (attività neurale inclusa) richiedono un tempo non nullo per completarsi. E questo ci permette di difendere l’ipotesi utilizzando gli stessi dati sperimentali raccolti dalle neuroscienze: se anche l’attività neurale è estesa nello spazio-tempo, tale estensione non può essere essere usata per mettere in discussione la mente allargata.
	Da un punto di vista fisico, l’oggetto e l’attività neurale hanno in comune di essere entrambi distribuiti ed estesi nello spazio e nel tempo. A volte, ci sono oggetti che sono palesemente estesi nel tempo, come un brano di musica. Altre volte, la dimensione temporale è meno palese, come quando osserviamo un gesto o un oggetto fermo. Un gesto della mano richiede tempo per completarsi. Ma persino un oggetto fermo richiede tempo. Nel caso della vista, l’apparente mancanza di estensione temporale è un effetto collaterale della velocità della luce che è così grande da far sì che l’intervallo temporale sia subliminale. Tuttavia, se consideriamo anche il tempo dei processi neurali, scopriremo che proprietà visive differenti – per esempio colore e forma – richiedono tempi diversi per poter essere percepite. Quindi, per quanto possa sembrare strano, quando guardiamo un oggetto colora, la sua forma e il suo colore hanno origine in momenti diversi nel tempo.35 Anche gli oggetti più familiari e semplici sono distribuiti sia nello spazio sia nel tempo. E su questa dimensione temporale della realtà tornerò ancora parecchie volte nel seguito.
	Consideriamo di nuovo l’oggetto esterno e la fine dell’attività neurale (Figura 5). Le loro collocazioni sono diverse sia nello spazio sia nel tempo. La collocazione dell’attività neurale è vaga e confusa, ma se ne ha un’idea approssimativa. Questo processo fisico che va dall’oggetto al cervello ha dei limiti naturali? Per quanto se ne sa, no. Il divario spaziotemporale tra queste due collocazioni è arbitrario. La sua geometria, dove finisce e dove comincia e, soprattutto, la sua origine (che è l’oggetot relativo) è definita solo dai processi causali. L’idea è che l’oggetto esiste grazie al processo causale il cui completamento si conclude grazie all’attività neurale, a prescindere da quando tali effetti avranno luogo: anche ore, giorni, mesi, anni dopo. Comunque, e scusate se mi ripeto, la relazione causale tra l’oggetto e il cervello non comporta che l’esperienza abbia luogo dentro il cervello. La nostra esperienza rimane tutt’uno con l’oggetto esterno, non importa dove sia un tale oggetto e quando.

p. 75
Figura 5 La distanza spaziotemporale tra oggetto e attività neurale può essere estesa arbitrariamente.
3 feet = 1 metro
4 yrs = 4 anni
4 light years = 4 anni luce = 37 840 miliardi di chilometri 

	Quanto possono essere estesi lo spazio e il tempo che intercorrono tra oggetto ed esito neurale? Dato che non ci sono soglie, la risposta è … quanto serve. Perché una differenza nella durata dovrebbe segnare una differenza tra processi causali? 
      Prendiamo in considerazione un altro caso familiare: la luna. Quando guardiamo il nostro satellite, è come se guardassimo una mela un po’ più grande e un po’ più lontana. È un caso di percezione anche se la luce impiega circa 1.5 secondi per raggiungere i nostri occhi? Guardare la Luna è come guardare una mela su un tavolo. E che dire del Sole, allora? La luce solare impiega otto minuti per raggiungerci. E le stelle? Guardare le stelle è forse diverso dal guardare una mela rossa sul mio tavolo? L’intervallo di tempo può arrivare a migliaia di anni o più. L’oggetto più lontano visibile a occhio nudo è la galassia di Andromeda che si trova, sorprendentemente, a 2,5 milioni di anni luce da qui. Sono tutti casi di percezione. Io percepisco le stelle – e il Sole e la Luna – proprio come percepisco la mela rossa. Un qualunque modello che si applichi a quest’ultimo caso deve funzionare anche per gli altri.
	Il linea di principio dunque, la durata dell’intervallo di tempo che separa l’oggetto esterno e la fine del processo causale può essere arbitrariamente lunga. Per dimostrare che non ci sono soglie critiche potremmo anche costruire dei casi intermedi tra la mela e la luna. Per esempio, potremmo spostare la mela rossa lontano e ancora oltre – prima qualche metro, poi chilometri e infine miliardi di chilometri. Se la mela rossa fosse abbastanza luminosa e la nostra vista abbastanza potente, continueremmo a vederla per quanto sempre più lontana (Figura 5 in basso). A causa della distanza maggiore e del tempo più lungo che ci separano dalla mela rossa, la nostra esperienza smetterebbe di essere una percezione? Ovviamente no. La maggiore distanza comporta un processo causale più lungo sia nello spazio sia nel tempo, ma la natura del fenomeno rimane sempre la stessa. Inoltre non ci sono soglie magiche, né come distanza né come durata. Tralasciando gli ostacoli pratici, possiamo immaginare di aumentare il ritardo temporale a piacere. La quantità di spazio e tempo non è e non può essere un fattore chiave su cui basare la distinzione tra percezione e altre forme di esperienza.
	Alcuni filosofi hanno notato la somiglianza tra percepire un oggetto vicino e guardare una stella lontana.36 Il filosofo americano Roderick Chisholm ha fatto notare nel suo libro Perceiving (1957) che non ci sono differenza tra la percezione degli oggetti quotidiani e la percezione delle stelle lontane. La differenza nella lunghezza del tragitto percorso dalla luce non può essere un fattore chiave:

[cit] […] il paradosso emerge soltanto perché tendiamo a presumere, se non ci viene detto altrimenti, che qualunque evento o stato di cose che percepiamo debba esistere o apparire simultaneamente alla nostra percezione dello stesso. […] La percezione di una stella che ora è estinta non dovrebbe essere un paradosso maggiore rispetto all’azione di una tale stella su una lastra fotografica o al suo riflesso sull’acqua.

	In base a un ragionamento simile, A. J. Ayer si è chiesto se vedere stelle distanti implica un contatto percettivo diretto con il passato; ciò implicherebbe che memoria e percezione siano più simili di quanto la tradizione ha sempre pensato.37 Non tutti condividono questo punto di vista. Per esempio, il filosofo israeliano Yuval Dolev è convinto che ci sia una differenza tra percepire oggetti astronomici e oggetti più terrestri.38 Tuttavia non ci sono elementi empirici per giustificare una differenza tra una mela a un metro e una stella a 150 milioni di km. 
      In conclusione, se accettiamo che la distanza in termini di spazio-tempo può essere arbitrariamente grande e partiamo dalla nostra ipotesi chiave che l’esperienza è tutt’uno con un  oggetto abbiamo una soluzione che è generalizzabile a sogni e allucinazioni: nel nostro passato, che è tuttora presente in termini causali, un oggetto è sempre disponibile. Siamo così tornati a Shangri-La.38 La nostra esperienza è l’oggetto che ha le proprietà della nostra esperienza: non importa dove e quando l’oggetto abbia avuto luogo.
	Quando esperiamo una mela rossa nella vita quotidiana, la nostra esperienza è la mela rossa che ha luogo come causa in atto della nostra attività neurale. La relazione causale non torna indietro, trascinando con sé la forma di un oggetto esterno dentro la mente, come un pesce attaccato a un amo. Rappresentazioni, presentazioni, conoscenze dirette e relazioni intenzionali possono essere finalmente dimenticati come altrettante leggende filosofiche. Il cervello non ha più bisogno di creare una copia del mondo. Un oggetto è sul tavolo con certe proprietà e un tale oggetto è la nostra esperienza. Anche la nostra esperienza è lì. Per la stessa ragione, non importa dove e quando la mela rossa abbia luogo. L’esistenza dell’oggetto è in atto, concreta, in seguito al verificarsi di un effetto. Il processo causale si estende arbitrariamente su vasti spazi e intervalli di tempo.
	L’esperienza può così essere estesa nello spazio e nel tempo e continuare a essere tutt’uno con un oggetto in atto. I processi causali si estendono verosimilmente su vasti spazi e lunghi intervalli di tempo. Perché una mela dovrebbe essere metafisicamente migliore di una costellazione lontana? Sono due oggetti fisici che agiscono causalmente grazie a un corpo. Come nel caso della mela rossa, anche la costellazione esiste grazie al nostro cervello. La costellazione che, per esempio, Lucia vede a Ponza nella notte del 27 luglio del 2019, che non è la costellazione che altri abitanti della galassia potrebbero vedere, su altri pianeti o in altre notti, non esiste finché i raggi luminosi emessi dalle stelle non raggiungono gli occhi di Lucia. Certo, Riccardo ha visto la stessa costellazione a Bellaria, ma non era esattamente la stessa cosa. Come la materia di cui è fatta una mela, queste stelle possono essere la base per l’esistenza di tanti oggetti relativi. Però le stele non diventano costellazioni da sole. Hanno bisogno di interagire con altri sistemi fisici, per esempio il corpo di Lucia o quello di Riccardo. Di certo, in giro per la galassia, saranno già esistite relativamente ad altri sistemi fisici a loro più vicini. Grazie alla loro posizione, massa, temperatura, composizione chimica e luminosità, queste stelle hanno la capacità di estendere la loro influenza causale su distanze intergalattiche. A causa dei limiti nomologici, come il limite della velocità della luce, ciò che le stelle avrebbero potuto essere deve attendere milioni di anni prima di raggiungere la retina di Lucia e produrre un effetto. Però la costellazione non è esistita finché i raggi di luce non entrano nel corpo di Lucia attraverso i suoi occhi e lì, producendo una complessa serie di eventi neurali, producono un effetto finale che ne giustificano l’esistenza. Quando il processo finisce, perfeziona l’esistenza della propria causa, cioè la costellazione. Come ogni altra cosa, la costellazione è un oggetto relativo che esiste relativamente a un certo corpo. Per quanto possa sembrare strano, quindi, la costellazione è sempre esistita, ma solo dopo che l’effetto relativamente al quale esiste si è verificato.
	Potremmo discutere in eterno sulla possibilità che la costellazione sia esistita prima di produrre un effetto nel cervello di Lucia. La discussione non sarebbe interessante. Infatti, per Lucia nessuna costellazione è esistita prima che le stelle producessero un effetto sul suo cervello fissando così l’esistenza della costellazione. Ma poiché tale costellazione è esistita solo relativamente all’effetto che ha prodotto nel suo cervello, la costellazione non è esistita nemmeno per nessun altro. Non mi riferisco alla luce della costellazione, ma proprio alla costellazione come unità spazio temporale Saremmo portati a presumere che la costellazione abbia avuto innumerevoli occasioni per avere luogo prima di avere un rapporto causale con il corpo di Lucia. E forse è vero, ma ciascuna di queste costellazioni, viste da altri sistemi solari, non era quella vista da Lucia. 
	Una precisazione. La teoria della mente allargata non sostiene né richiede forme di causazione retrograda, un’idea controversa che prende in considerazione la possibilità che ci siano rapporti di causa che vanno all’indietro nel tempo. L’ipotesi che faccio io non ha bisogno di niente del genere. Per la mente allargata, ogni processo causale procede rigorosamene solo in avanti nel tempo. Nel caso visto prima, la percezione di Lucia non ha alcun processo causale che si sposta indietro temporalmente. Nel presente le stelle esistono ma non sono ancora una unità. Sono solo un insieme di stelle senza una precisa configurazione e, infatti, viste da punti diversi, potrebbero dar luogo a innumerevoli costellazioni diverse. Una particolare costellazione è solo una possibilità, ancora indefinita in termini ontologici finché, in qualche momento successivo nel tempo, quelle stelle non producono un effetto congiunto. In quell’istante la ontologia dell’universo si arricchisce di una nuova unità che è la costellazione: “i molti diventano uno e si arricchiscono di una nuova entità” disse A. N. Whitehead nel suo testo del 1925, Processo e realtà.
Come scrisse T.S. Eliot di T. S. Eliot in Burnt Norton (1936):

[cit]
«Ciò che poteva essere» è un’astrazione
Che resta una possibilità perpetua
Solo nel mondo delle ipotesi.
Ciò che poteva essere è ciò che è stato
Tendono a un solo fine, che è sempre presente.
[tr. it. Quattro quartetti Garzanti, Milano 1982, p.52]

In questo caso, la costellazione i cui raggi entrano negli occhi di Lucia cessa di essere una astrazione, una perpetua possibilità, e passa dalla condizione di essere “quanto poteva essere” a quella di essere “quanto è stato”. È veramente incredibile, o forse no, trovare nelle righe di un poeta una formulazione esatta di un concetto filosofico cui si è lavorato per anni.
Così il corpo di Lucia, che è un oggetto fisico, offre le opportune circostanze causali richieste perché si possa determinare un effetto. In questo caso, le stelle aspettano di intrattenere un rapporto causale con il corpo di Lucia per generare una costellazione. Il presente è indefinito finché i suoi effetti causali non si realizzano. Tutti quanti. È interessante notare che, nel caso dei fotoni che vanno da una stella ai nostri occhi, la teoria della relatività dia letteralmente man forte a questa interpretazione. E questa interpretazione non è solo un’ipotesi filosofica, ma anche quello che la relatività e la fisica moderne hanno scoperte. A causa della dilatazione temporale, il tempo interno di un fotone non scorre, anzi non ha senso parlarne. Per la luce, lungo la traiettoria che va da una stella alla retina di Lucia, il tempo non esiste. La esistenza del fotone è fissata dalla fine del suo viaggio.

***
Per convincervi del fatto che la mente allargata ha tutti gli strumenti per spiegare ogni forma di esperienza come un caso di percezione con un oggetto fisico reale, vi propongo di considerare un esperimento mentale ma fattibile, ovvero un un semplice dispositivo ottico che potrebbe riprodurre ogni tipo di esperienza (sogni, illusioni e allucinazioni) in termini di percezione diretta. Il modello è basato sulla manipolazione dei fenomeni ottici cambiandone la geometria esterna. Usare un dispositivo ottico per riprodurre i vari tipi di esperienza ha molti vantaggi, sia pratici che concettuali. Primo, un dispositivo ottico del genere permetterà di vedere che tutti le forme della nostra esperienza possono essere riprodotte cambiando la geometria esterna della percezione (invece dei processi mentali interni). Secondo, i fenomeni ottici sono fenomeni fisici che non richiedono concetti mentalistici quali informazioni, rappresentazioni, immagini mentali e altri simili. Ovviamente quella proposta è soltanto un’analogia utile, ovviamente il cervello non sfrutta catene causali di natura ottica, ma catene causali analoghe basate su organi di senso e reti neurali. In fondo, sia i processi ottici sia quelli neurali sono catene causali.
	Il dispositivo ideale deve soddisfare tre condizioni. Deve essere trasparente; deve essere capace di introdurre un ritardo temporale arbitrario; deve comportarsi come un falso specchio: vale a dire che deve essere in grado di fondere due raggi luminosi in uno. Un dispositivo con queste caratteristiche è tecnicamente fattibile.
	Torniamo così a Lucia e alla sua mela rossa. Consideriamo un mezzo trasparente, per esempio un vetro posto tra la mela rossa e il corpo di Lucia. Il vetro è talmente trasparente che ci preoccupiamo di segnalarne la presenza agli altri attaccando sulla sua superficie un post-it giallo (Figura 6, a sinistra). Lucia guarda la mela attraverso il vetro. La mela appare in qualche modo diversa? Ovviamente no. C’è un immagine sul vetro trasparente? C’è qualcosa sul vetro? No, non c’è nulla. I raggi di luce passano attraverso il vetro come quando passano attraverso l’aria. La situazione è esattamente analoga alla percezione normale. Nulla è cambiato. Il vetro è equivalente all’aria posta tra i nostri occhi e gli oggetti. Distanza e durata sono rimaste quasi uguali. È come quando guardiamo il mondo attraverso una finestra. Similmente, le persone che indossano gli occhiali percepiscono il mondo direttamente e non delle immagini sulle lenti che inforcano. In realtà, il vetro ha aggiunto un ritardo impercettibile e un tramite fisico. Tuttavia tale ritardo, pur fisicamente reale, è così piccolo che non cambia la struttura del processo causale.
	Immaginiamo ora di poter aumentare la durata richiesta dalla luce per attraversare il vetro. Potrà sembrare una cosa impossibile, ma sappiamo che la velocità della luce, che non può essere maggiore della famosa costante, può però essere più lenta a seconda del mezzo. Sorprendentemente esistono dei materiali che possono aumentare questo ritardo a piacere. Quindi, immaginiamo di aumentare il tempo che la luce richiede per attraversare il vetro. Senza che Lucia lo sappia, uno scienziato dispettoso ha aggiunto un dispositivo invisibile che rallenta la luce mentre attraversa il vetro (Figura 6, a destra). 
	Iniziamo con una quantità minima, pochi millisecondi. All’inizio il ritardo è appena percettibile. È ancora un caso di percezione? Sì, perché non dovrebbe esserlo? Un ritardo non esclude i processi percettivi. In fondo, c’era anche prima: a causa dei limiti nomologici come quello della velocità della luce e della velocità media dei segnali neurali, anche nei casi più semplici di percezione esiste sempre un ritardo che separa gli oggetti dall’attività dei neuroni. Ci sono molti modi per aumentare il ritardo. Per esempio, spostando l’oggetto lontano dall’osservatore, come nel caso della luna, degli altri pianeti, delle stelle o persino delle galassie. In altre parole, ciò che vediamo è sempre nel passato, però in un passato che è il nostro presente.

p. 80 
Figura 6. Un mezzo trasparente non cambia la natura della percezione (a sinistra) e neppure un ritardo temporale (a destra).

In conclusione, un ritardo – dovuto al vetro, alla distanza, a mille altre cause fisiche – non cambia la natura della percezione. Se aumentiamo il ritardo temporale gradualmente, la percezione sarà meno rapida, ma la sua struttura causale rimane invariata. Lucia continua a percepire una mela rossa, non importa quanto tempo occorre alla luce per raggiungere i suoi occhi. E, in effetti, la percezione umana non è mai istantanea.
	Trasformiamo ora il vetro in un falso specchio. Un falso specchio è un vetro che permette a due raggi luminosi di unirsi insieme. In pratica ogni vetro è un falso specchio, come scopriamo di sera guardando nelle vetrine e vedendo contemporaneamente quello che si trova dietro il vetro e il riflesso di quello che si trova davanti. Il vetro trasparente agisce come una superficie riflettente e, insieme, come un mezzo trasparente (Figura 7). Grazie a queste proprietà del vetro, il nostro dispositivo può sommare due raggi luminosi in uno. Spesso questo fenomeno comune innervosisce chi utilizza un computer portatile mentre costituisce un divertimento per i più piccoli che guardano le vetrine di un negozio. Questo effetto permette al dispositivo di farci percepire la realtà in nuove combinazione che però sono, a tutti gli effetti, oggetti fisici reali. Ogni combinazione di questo tipo è un oggetto composito. Il punto è che la realtà esterna viene ricombinata piuttosto che rappresentata o ricreata internamente.
      L’insolita geometria dei raggi luminosi è la condizione grazie alla quale questo oggetto composito può produrre effetti. Anche in questo caso, però, ci troviamo di fronte a un caso di percezione e non qualcosa di diverso. I cambiamenti introdotti dal dispositivo non cambiano si limitano a modificare la geometria esterna dei processi visivi, non creano cose mentali o immaginarie. Percepiamo comunque un oggetto fisico, anche se è esteso nello spazio e nel tempo, cioè un oggetto composito in termini spaziotemporali. La continuità causale, tra corpo e mondo, non è diversa da quella che caratterizza la percezione standard. Dato che lo schermo è parzialmente trasparente, percorsi causali multipli individuano e definiscono un oggetto inusuale che è esteso a livello spaziotemporale.39 È fondamentale il fatto che noi non vediamo un’immagine mentale, ma un oggetto fisico simile alla mela rossa.

p. 81
Figura 7 Più tragitti causali permettono agli oggetti compositi a livello spaziotemporale di essere cause in atto.
Object A = oggetto A
false mirror = falso specchio
Object B = oggetto B
Body = corpo 
gerrymandered object = oggetto gerrymanderizzato

	A questo punto abbiamo una buona occasione per sfatare un malinteso a proposito degli specchi: non ci sono immagini sugli specchi. Sulla superficie di uno specchio non si trova alcuna immagine. Al contrario, uno specchio cambia la geometria dei raggi di luce cui siamo abituati. Attraverso gli specchi vediamo il mondo reale, proprio come quando guidiamo e utilizziamo gli specchietti retrovisori. Non vediamo un’immagine sulla loro superficie, ma vediamo il mondo dietro il nostro veicolo grazie a loro. 
      Guardare il mondo attraverso uno specchio è come guardarlo attraverso un vetro. In entrambi i casi una catena causale collega gli oggetti esterni e i nostri occhi. Tuttavia, nel caso degli specchi, c’è un inghippo: i raggi luminosi non seguono una singola traiettoria rettilinea ma si spostano lungo due segmenti. Dato che la situazione è relativamente insolita, gli specchi sono stati spesso considerati (a torto) come oggetti sulla cui superficie staziona un’immagine ribaltata sinistra-destra. L’idea che sullo specchio ci sia una immagine è molto radicata nella nostra cultura. Ma non è così. Nessuna immagine aleggia sulla superficie di uno specchio. L’idea che ci sia un’immagine sullo specchio è un altro esempio della fallacia dell’entità intermedia, un tema che ho spiegato in un breve fumetto a partire dal 2010 (http://www.consciousness.it/RM_Cartoons.php). Lo specchio è semplicemente un oggetto che cambia la geometria causale dei raggi luminosi. Se guardo la mela rossa con l’ausilio di uno specchio, possiamo dire che vediamo un riflesso della mela rossa, ma è solo un modo di dire. Non vediamo un riflesso, cioè un’immagine, vediamo la mela rossa attraverso vie un percorso luminoso diverso dal solito. Non esiste affatto un riflesso. Non vediamo riflessi. Io vediamo oggetti.
	In conclusione, possiamo contare su dispositivi ottici tecnicamente realizzabili, vale a dire specchi semitrasparenti con ritardo controllabile, che possono essere collocati tra il nostro corpo e qualsiasi oggetto fisico. Grazie a un dispositivo con queste caratteristiche, almeno in teoria, potremmo percepire qualunque momento nella nostra vita e perfino qualunque momento prima della nostra nascita. Ovviamente bisognerebbe aver posizionato il dispositivo nel posto giusto al momento giusto. Altrimenti non sarebbe possibile sfruttare il dispositivo. Però, se avessimo posizionato il falso specchio che rallenta il tempo nel posto giusto e al momento giusto, potremmo vedere in un qualunque momento successivo quanto è accaduto prima. E non vedremmo una immagine o una registrazione. Questa è una differenza fondamentale rispetto a videocamere e registratori. E a questo punto possiamo notare un fatto empirico che avrà un ruolo chiave nel seguito di questo libro; una somiglianza straordinaria tra questo dispositivo un po’ strano che stiamo costruendo e il nostro cervello. Per quanto se ne sa, il nostro cervello sembra incapace di creare nuove esperienza fenomeniche e sembra essere limitato esclusivamente a cose/oggetti/proprietà con le quali il nostro corpo abbia avuto un contatto fisico nel corso della nostra vita. Esattamente lo stesso limite del dispositivo. Non si può vedere alcunché di rosso a meno che, nella vita, non siamo stati in contatto con qualcosa di quel colore. Come mai? Lo scopriremo rapidamente.
	Grazie al nostro dispositivo, possiamo vedere gli eventi passati come se fossero parte del presente. Anzi, grazie a esso, gli eventi passati sono ancora parte del presente; gli eventi, e le loro combinazioni, sono ancora quindi parte del nostro presente tanto quanto la mela rossa sul mio tavolo adesso. L’idea chiave è che la differenza tra memoria e percezione non è interna al cervello ma è la conseguenza della geometria causale tra noi e il mondo, una conseguenza che si articola in percezione, memoria, sogni e allucinazioni. L’idea chiave è questa: ogni volta che vediamo o sogniamo qualcosa, quella precisa entità fisica è nel nostro passato e i suoi effetti si stanno determinando ora. 
      La premessa di collocare il dispositivo nel tempo e nel luogo opportuni sembra irrealizzabile. Non è un grosso problema. Ci sono soluzioni pratiche. Per esempio, potremmo sparpagliare milioni di questi dispositivi nel corso della nostra vita, ognuno con il suo specchio capace di ritardare la velocità della luce. In questo modo, in futuro, avremmo sempre uno specchio posizionato nel momento giusto precedente. E potremo decidere qualche momento passato ha la possibilità di essere ancora presente. Quel momento sarebbe percepito in un momento futuro, percepito e non ricordato. Non sarebbe magia. Sarebbe come quando guardiamo, per dire, una stella vicina e la percepiamo come era anni fa.
	Ed è proprio questa la strategia adottata dal cervello in termini causali e neurali. Nel nostro esempio, usando un tale marchingegno ottico, non dovremmo immaginare o ricordare un evento del passato, perché lo percepiremmo. Sognare non è come vedere una figura, come se si guardasse lo schermo di un televisore. Piuttosto sognare è come guardare tutta la nostra vita attraverso un sistema di specchi frammentati che ci mostrano il nostro passato in infinite combinazioni. 

***

Il dispositivo ottico ipotizzato non imita soltanto la percezione ma anche tutte le altre forme di esperienza:  qualunque oggetto con cui siamo stati in contatto nel corso della vita in un qualunque momento e in un qualunque luogo, è ancora presente proprio come è presente la mela rossa di fronte a noi. Inoltre, grazie ai falsi specchi, qualunque combinazione di oggetti e proprietà esiste come un oggetto composito ma fisico. Un modello di questo tipo si adatta a tutti i casi dell’esperienza, dalla memoria alle allucinazioni? Io scommetto di sì.
	Ovviamente per andare oltre vecchi modelli, è indispensabile mettere in discussione il venerato modello della memoria come riattivazione mentale di ricordi. Molte persone hanno la sensazione che i loro ricordi siano conservati da qualche parte dentro di loro, come una raccolta di videocassette, fotografie o immagini, scegliendo una qualunque metafora tra quelle suggerite dalla tecnologia a disposizione. Nel suo famoso romanzo Kafka sulla spiaggia (2002), Haruki Murakami scrive:

[cit] Ma ognuno di noi nella propria testa […] ha una piccola stanza dove può conservare tutte queste cose in forma di ricordi. Un po’ come le sale della biblioteca, con tanti scaffali. E per poterci orientare con sicurezza nel nostro spirito, dobbiamo tenere in ordine l’archivio di quella stanza: continuare a redigere schede, fare pulizie, rinfrescare l’aria, cambiare l’acqua ai fiori. In altre parole, tu vivrai per sempre nella tua biblioteca personale.
[ndT trad it Kafka sulla spiaggia Einaudi, Torino 2008]

	Ma questo modello della memoria, che a molti pare ovvio e intuitivo, potrebbe essere altrettanto sbagliato dell’idea che la terra sia ferma. In effetti, nulla nella nostra esperienza prova che quanto ricordiamo sia dentro il cervello. Nessuno ha mai trovato un ricordo dentro i nostri neuroni. Sappiamo solo che la distruzione di aree cerebrali riduce in tutto o in parte la capacità di ricordare. Ma la posizione dei ricordi è completamente ignota. Il fatto che siamo in grado di ricordare il nostro passato non implica che dobbiamo avere una copia fisica del nostro passato all’interno nella nostra testa. Quello che ci serve è un meccanismo grazie al quale possiamo esperire gli episodi della nostra vita: un meccanismo che permette agli eventi passati di essere presenti. Proiettare registrazioni neurali su uno schermo mentale non è il meccanismo giusto perché sarebbe come chiedere al cervello di compiere una magia. Abbiamo bisogno di un meccanismo che disponga come fossero parte del presente eventi ancora rilevanti in termini causali. Qualcosa che ci permetta di vedere letteralmente il passato. E questo meccanismo è fornito dalla teoria della mente allargata ed è reso tangibile dalla descrizione di un dispositivo quale quello appena visto. In questo modo possiamo ridurre la memoria a una forma di percezione estesa temporalmente. Ciò che chiamiamo passato è ancora presente. La memoria è la presenza del passato.
	Consideriamo un caso semplice: il ricordo di qualcosa che è accaduto. I nostri corpi hanno il ruolo di proxy causali, intermediari che estendono l’influenza degli eventi e degli oggetti a istanti futuri. Facciamo un esempio. Proviamo a ricordare il colore del nostro divano. Probabilmente vedremo il divano come era l’ultima volta che ci siamo seduti su di esso. Come è possibile? Secondo la spiegazione tradizionale, vediamo il divano “nella nostra mente”, per mezzo di qualche immagine vicaria mentale invisibile alla scienza in base alla credenza che la mente non sia un luogo fisico dove si può entrare per dare un’occhiata. La teoria della mente allargata offre una soluzione differente: non vediamo un ricordo del divano, ma il divano stesso. Possiamo ancora vedere il nostro divano dov’era e quando l’abbiamo visto l’ultima volta, per dire, questa mattina quando l’abbiamo usato per sederci. Vediamo il divano proprio come vediamo Betelgeuse o la mela rossa, cioè grazie al fatto che una catena causale collega l’oggetto esperito, cioè la nostra esperienza, con il nostro cervello. Tra il divano di questa mattina e il nostro cervello, un catena di processi fisici si è determinata. Tutti e tre i fenomeni – la stella, la mela e il nostro divano – sono cause che hanno luogo grazie alle strutture del nostro cervello. Quando ricordiamo qualcosa, lo facciamo per mezzo di qualche struttura neurale che svolge lo stesso ruolo del dispositivo ottico descritto sopra. Il corpo e il cervello sono intermediari causali tra noi e gli oggetti ed eventi passati esterni. Il passato è ancora efficace in termini causali per mezzo del nostro corpo. Il passato è tanto presente quanto gli eventi e gli oggetti che solitamente collochiamo nel presente.
	Il dispositivo ottico descritto prima ci offre un modello semplice. Con il giusto ritardo temporale per ciascun evento della nostra vita, ogni dispositivo ottico sarebbe dedicato a un evento particolare e quell’evento rimarrebbe in attesa di diventare la causa di un processo. Nel cervello, i processi causali della percezione sono rallentati, non per effetto di dispositivi ottici, ma per i processi neurali. La memoria è un’influenza causale differita e implementata mediante strutture neurali che permettono a eventi passati di esercitare la loro influenza dopo un intervallo di tempo arbitrario. A conti fatti, il cervello è un intermediario causale per oggetti ed eventi estesi nello spazio e nel tempo. Quando ricordo un evento passato, un evento con quelle caratteristiche esercita un effetto nel momento in cui lo ricordo. Però l’evento rimane dov’era.
	Ricordare è come avere un vetro che era stato vicino all’evento passato e che solo ora, grazie al ritardo temporale, ci permette di vedere quell’evento. Questo potrebbe essere realizzato dal dispositivo ottico oppure è realizzato dal nostro cervello, per via di processi causali. In entrambi casi, il nostro passato è reso ancora presente e dunque visibile. In fondo, come ho ricordato tante volte, anche nella percezione quotidiana, i raggi luminosi raggiungono i nostri occhi dopo un intervallo di tempo grande a piacere (pochi picosecondi per una mela, un secondo per la luna, minuti per il sole, un’ora per saturno, anni per una stella). Ancora una volta percezione e memoria sono spiegabili dallo stesso modello. Collocando il dispositivo appropriato nel posto e nel tempo giusti, e si potrà vedere in un qualsiasi momento successivo un qualunque evento. Nel cervello non abbiamo specchi, ma abbiamo i neuroni che prolungano nel tempo l’influenza causale degli eventi. In tal modo, eventi e oggetti del passato sono ancora parte del nostro presente. Ricordare episodi passati della nostra vita è come guardare stelle lontane. Nel 2007 Yuval Dolev ha proposto un’interpretazione simile a questa nel suo Time and Realism (i corsivi sono miei):

[cit] Il ricordo visivo differisce, ovviamente, dalla vista, in modo più evidente per il fatto che i nostri occhi non vi figurano. Però, anche se questa differenza è davvero eclatante, è pure la sola significativa. […] Non si può affermare che una sia “diretta” in un senso che non coincida con quello dell’altra. La memoria è una capacità che amplia il nostro campo visivo per includere oggetti ed eventi che (in un dato momento) non sono visibili ai nostri occhi.

	Ogni recettore nella retina è collegato causalmente con un raggio luminoso e dunque con la sua fonte. A sua volta, molte aree corticali sono collegate causalmente con eventi e oggetti passati. Il cervello stesso è una sorta di super occhio in cui recettori-oggetti svolgono il ruolo di fotorecettori: mantengono in vita oggetti ed eventi passati accedendo così a un presente più vasto. Il cervello è analogo in termini causali a un vasto assortimento di queste unità causali, ognuna dedicata a un dato oggetto o evento. Non sto riportando in vita la teoria della cellula della nonna, ovviamente. Non è indispensabile che questa corrispondenza tra eventi passati e strutture neurali si appoggi a un singolo neurone dedicato. Tuttavia è indubbio che le nostre strutture neurali, distribuite e parzialmente sovrapposte, siano l’esito di eventi passati.
	Supponiamo ora di avere una vasta gamma di dispositivi, ognuno dei quali determina un diverso ritardo temporale. Ciascun dispositivo agisce come se fosse una porta causale attraverso la quale un oggetto collocato in un momento della nostra vita produce effetti qui e ora. In un qualunque tempo noi accediamo al dispositivo possiamo vedere che cosa accadeva in momenti precedenti della nostra vita. Ogni dispositivo individua un dato oggetto in un dato momento. Ogni dispositivo è come una finestra aperta su un momento del passato. Il modello proposto non richiede né informazione immagazzinata, né immagini intermedie da proiettare su uno schermo mentale. L’identità con più momenti nello spazio-tempo ci consente di percepire il nostro passato, di averne una percezione diretta. L’assortimento di dispositivi però non immagazzina le immagini. Ognuno di essi si limita ad agire come uno specchio che permette la propagazione dei raggi di luce. Immaginiamo ora di avere un mosaico fatto di miliardi di dispositivi, ognuno dotato di uno specchio con un diverso ritardo temporale, come se avessimo un muro gigantesco coperto da finestre per la maggior parte chiuse da persiane. Le finestre che non sono chiuse lasciano passare la luce. Noi possiamo scegliere quali finestre aprire. Le finestre aperte individuano quali insiemi di oggetti o eventi sono ancora presenti a livello causale. Attraverso la memoria i soggetti percepiscono momenti passati della loro vita, letteralmente. Essi non percepiscono memorie, riproduzioni, repliche, rappresentazioni, immagini immagazzinate, ricordi o engrammi. Ricordare è percepire il passato in quanto il passato è ancora… presente. Il passato è presente perché è ancora attivo sul piano causale qui e ora. I dispositive, gli specchi e i neuroni estendono la portata causale del passato. Percepire è essere. 
	Un modello della percezione come quello descritto ricorda ciò che accade quando guardiamo il cielo notturno. Il campo visivo si dilata causalmente, spazialmente e temporalmente. Ogni stella appartiene a un momento diverso nel tempo, però le stelle si riuniscono in costellazioni nonostante la loro disomogeneità temporale. Parimenti, attivando e disattivando le strutture neurali, selezioniamo quale luogo e tempo vediamo scegliendo quale parte del nostro passato è ancora presente.

***

Sorge però un problema: che cosa possiamo dire di quei casi – come i falsi ricordi, i sogni e le allucinazioni – che sembrano rimescolare il nostro passato altrettanto liberamente di quanto potrebbe fare un pittore della corrente del cubismo sintetico? Non c’è da preoccuparsi, il modello regge benissimo a anche a casi come quello, per dire, dell’elefante rosa che vola. Il dispositivo ottico appena introdotto è in grado di fronteggiare casi simili. Però è giunto il momento di sfruttare la sua terza caratteristica, cioè la capacità di unire insieme più percorsi dei raggi luminosi.
	Proprio come la nostra esperienza è una combinazione di esperienze reali, è possibile dimostrare che quanto percepiamo rappresenta un oggetto fisico costituito da parti fisiche ricombinate, una macedonia di frutta spaziotemporale non meno reale della frutta intera. I sogni e le allucinazioni sono svincolati dall’ordine con cui gli eventi originari erano avvenuti che diventa possibile rimescolare a piacimento il nostro passato. Possiamo così sognare un topo con orecchie da elefante e zampe da insetto, ma prima dobbiamo aver avuto contatti con topi, elefanti e insetti. I mattoncini che costituiscono i sogni e le allucinazioni sono sempre riconducibili al mondo reale.
	E anche in questo caso un oggetto che gioca con gli specchi e i raggi luminosi ci viene in soccorso: un caleidoscopio. Si tratta di un insieme di specchi, a volte totalmente opachi e a volte in parte trasparenti, capaci di mescolare i raggi di luce in modo inconsueto, permettendoci così di vedere combinazioni insolite di qualunque cosa sia collocato di fronte al dispositivo (in genere un mucchietto di gemme colorati). Come risultato, quando guardiamo dentro il caleidoscopio, crediamo di vedere un’immagine simmetrica dai molti colori. Però contrariamente al buon senso, non vediamo un’immagine ma piuttosto i frammenti di vetro veri e propri attraverso più traiettorie. Rispetto a quanto avviene nella percezione quotidiana, le traiettorie sono estremamente complesse, tanto che è più facile presupporre l’esistenza di un’immagine geometrica al suo interno. Però dentro il caleidoscopio non c’è nessuna immagine. All’interno del dispositivo ci sono soltanto specchi che alterano la geometria causale dei processi. L’esempio del caleidoscopio dimostra che, anche in un ambiente familiare senza alcuna capacità di differire il tempo, si può ottenere qualcosa di simile a un’allucinazione geometrica. Grazie al caleidoscopio, un oggetto ha luogo in seguito ai cambiamenti nella struttura causale dell’ambiente. 
	Questo tipo di capacità di rimaneggiare la realtà è ben nota per quanto riguarda il vetro o gli specchi. Nella vita di tutti i giorni, per esempio, guardando le vetrine dei negozi io posso vedere la mia testa che spunta da un abito costoso, senza aver bisogno di indossarlo. Di solito non succede perché i proprietari del negozio cercano di ridurre al minimo gli effetti ottici in grado di distrarre dalla loro merce in esposizione, ma qualche volta accade. Perciò è possibile vedere combinazioni insolite. Per effetto della geometria della luce, queste combinazioni sono oggetti fisici con effetti fisici.
	Immaginare un caleidoscopio spaziotemporale, i cui specchi interni sono simili ai dispositivi ottici menzionati sopra, non è impossibile. I caleidoscopi che si possono acquistare hanno una geometria fissa e non sono in grado di ritardare il tempo, ma potremmo implementare specchi che determinano un ritardo temporale con l’aggiunta di una geometria riconfigurabile. In questo modo, grazie al differimento temporale e alla capacità combinatoria dei falsi specchi, possiamo immaginare di fondere oggetti arbitrariamente distribuiti nello spazio-tempo. Possiamo ipotizzare una sorta di favo costituito da tante unità simili, che permettono a più traiettorie di fondersi e mescolarsi secondo proporzioni diverse. Una simile marchingegno non conterebbe alcuna informazione immagazzinata. Tuttavia, ogni volta che guarderemmo dentro il macchinario, potremmo vedere momenti passati. In questo modo vedremmo, come nella memoria, letteralmente vediamo il nostro passato. Il dispositivo rallenta e combina i processi causali posti tra cervello e mondo. Selezionando i processi causali, determina l’esistenza di nuovi oggetti. In questo modo, ogni combinazione concepibile degli oggetti passati e delle loro proprietà può acquisire un’efficacia causale e diventare quindi presente, attivo in termini causali, ovvero reale.
	I sogni e le allucinazioni si possono spiegare in modo simile. Si tratta di situazioni in cui la nostra esperienza è un oggetto la cui esistenza dipende dalla fusione di traiettorie causali insolite. Oggetti sparsi – in un qualsiasi momento e luogo della nostra vita – potrebbero all’improvviso produrre un effetto nuovo. Per esempio il sogno di un elefante rosa è un caso di percezione diretta di un oggetto composito costituito da macchie di colore rosa, da un elefante e da qualcosa che vola. I tre mattoncini sono esistiti in tre posizioni diverse dello spazio-tempo nel corso della nostra vita. Comunque, grazie al macchinario ottico appena descritto, le loro traiettorie causali si combinano e danno origine a un elefante rosa volante. L’elefante rosa volante che ne risulta non è un’immagine architettata dalla mente e saltata fuori da chissà dove, ma un oggetto fisico formato da parti fisiche distribuite nello spazio e nel tempo. Gli oggetti quotidiani familiari non sono diversi a questo riguardo. Anch’essi sono formati da parti fisiche sparpagliate nello spazio e nel tempo.
	Nel nostro cervello, le traiettorie neurali svolgono lo stesso ruolo dei dispositivi ottici menzionati sopra e in grado di determinare un ritardo temporale. Quando i limiti della percezione quotidiana sono più deboli, il cervello agisce come un caleidoscopio. Il cervello è la condizione per l’efficacia causale dei nostri oggetti. Quando l’attività cerebrale è staccata dall’ambiente prossimale in termini causali – come accade, per esempio, nei sogni e nella deprivazione sensoriale – cause più remote temporalmente trovano il modo di entrare in gioco. Gli oggetti del passato sono la materia di cui sono fatti sogni e allucinazioni.
	Oggetti compositi di questo tipo sono altrettanto reali degli oggetti quotidiani. L’unica differenza è che mentre la mela rossa sul tavolo è facilmente ripetibile relativamente a un corpo umano medio, un sogno è un oggetto costituito da eventi estremamente dispersi e unici. Affermare che un elefante rosa volante non è reale equivale a dire che la costellazione dell’Orsa maggiore non è reale, in quanto le sette stelle da cui è formata non sono dove e quando noi le vediamo. Non lo sono mai state, a dire il vero! A causa dei limiti della luce, quelle sette stelle hanno cambiato la loro posizione da molti anni e poiché hanno distanze diverse, noi le vediamo in tempi diversi che non hanno mai coinciso. L’Orsa maggiore esiste solo grazie alle condizioni che si verificano qui, in una regione limitata dello spazio-tempo entro la quale la Terra è collocata. Quando guardiamo quelle stelle, non vediamo un’immagine. Vediamo oggetti fisici. Il Gran Telescopio Canarias non scatta fotografie di immagini: fotografa oggetti astronomici. Quando osserviamo il cielo notturno, percepiamo stelle e costellazioni proprio come percepiamo la mela rossa. Non stiamo guardando un’immagine mentale delle stelle, oppure oggetti che non esistono. Guardiamo vere costellazioni nel cielo. L’Orsa maggiore è altrettanto reale del Cervino.
	Un’ultima obiezione a questo modello ottico è costituita da una leggenda molto diffusa sia nelle neuroscienze che nella filosofia (per non parlare del buon senso comune): l’idea che la mente sia in grado di creare qualsiasi contenuto. Secondo questa opinione, le persone cieche dalla nascita sarebbero in grado di sognare o immaginare i colori. Un pensatore isolato e solitario potrebbe, per in base alla stessa leggenda, essere in grado di creare qualsiasi tipo di esperienza fenomenica. E lo stesso dovrebbe valere per i sogni. Molti credono che possano contenere qualsiasi contenuti a prescindere dal mondo con il quale si è entrati in contatto. Come vedremo, questa leggenda non potrebbe essere più sbagliata.
	La realtà è decisamente diversa. Sorprendentemente, per quanto ne sappiamo, in tutti i casi di assenza congenita di una modalità sensoriale, nessun essere umano è stato in grado di creare nella propria mente i contenuti fenomenici corrispondenti.39 Per capirci: i ciechi congeniti dalla nascita non sono in grado di sognare o allucinare colori. Noi, normovedenti, non siamo in grado di sognare o allucinare colori estranei all’arcobaleno fisico. Le uniche, molto scarse e controverse, presunte prove di una autonomia della mente sulla realtà sono una manciata di casi, quasi tutti aneddotici.40 Questo è un fatto notevole, che neuroscienziati e filosofi hanno sorprendentemente trascurato perché avrebbe messo in dubbio i loro pregiudizi. Nella realtà, invece, si è vissto che i sogni e le immagini visive sono così tanto dipendenti dal mondo reale che cambiamenti nell’ambiente determinano analoghi cambiamenti nei sogni e nell’immaginario mentale. 41
	Un altro caso di esperienza che potrebbe sembrare difficile da spiegare è costituito dai fosfeni. Si sa da tempo che la stimolazione diretta del cervello (mediante mezzi elettrici, magnetici o meccanici) può indurre esperienze visive semplici chiamate fosfeni.42 Questo fenomeno di solito viene considerato una prova del fatto che l’esperienza visiva è generata nel cervello senza bisogno di luce effettiva, come si trova nel lavoro di Ned Block.43 In questo caso, però, il simpatico filosofo americano trae una conclusione affrettata. Il caso dei fosfeni sarebbe dirimente solo se si conoscessero casi in cui i fosfeni fossero avuti da persone cieche dalla nascita, cioè se i fosfeni venissero riscontrati in soggetti che nella loro storia individuale non hanno mai incontrato alcuna forma di luce. A quanto pare, però, nessuna persona cieca dalla nascita ha mai dichiarato di fare esperienza dei fosfeni.44 Ancora una volta ci troviamo di fronte a una leggenda che è stata presa per una prova empirica in quanto difendeva un pregiudizio del buon senso comune. 
	L’esposizione continua a una precisa classe di stimoli limita il repertorio fenomenico dei sogni. Per esempio, nel corso degli anni cinquanta del Novecento, il vasto consumo di immagini in bianco e nero ha portato a un forte aumento nella percentuale di sogni in bianco e nero, al punto che alcuni psicologi si sono domandati se fosse possibile sognare a colori.45 Sorprendentemente, alcuni autori sono giunti alla conclusione opposta, sostenendo cioè che i resoconti soggettivi sull’attività mentale sono scorretti.46 Una tale conclusione sembra implicare che l’esperienza fenomenica durante i sogni rimane la stessa a prescindere da ciò che percepiamo di giorno. Poiché si presume che l’esperienza sia colorata in termini fenomenici, molti psicologi considerano questi casi una prova del fatto che i racconti introspettivi sono inaffidabili. Però se consideriamo la prova da una diversa prospettiva, non abbiamo bisogno di mettere in dubbio l’affidabilità dell’esperienza personale. I sogni sono colorati o monocromatici perché rappresentano la percezione differita del nostro ambiente. Se le persone trascorrono una considerevole quantità di tempo guardando fotografie e film in bianco e nero, i loro sogni saranno costituiti da oggetti senza colori. I sogni sono popolati di oggetti in bianco e nero e non sono sogni in bianco e nero di oggetti colorati. Ovviamente, una simile spiegazione alternativa non nega che un individuo con visione tricromatrica standard possa sognare in bianco e nero. In un caso del genere, la persona sognerà un sottoinsieme del proprio mondo.
***
A partire dall’opera di Cartesio, la percezione è stata spesso descritta in termini causali. Grossolanamente questo modello suggerisce che un oggetto esterno è causa di un’attività cerebrale la quale, a sua volta, è causa di un’esperienza. Quindi, per quanto riguarda l’esperienza, l’unica cosa che conta veramente è l’attività cerebrale che è vista come la causa sottostante e sufficiente dell’esperienza. La tesi causale è stata popolarissima ed è abitualmente insegnata nelle università. Sfortunatamente è fondata su premesse metafisiche ed empiriche discutibili quando non chiaramente false. Tali premesse, spesso accettate senza discutere da neuroscienziati e filosofi, non corrispondono ad alcun fatto concreto. Vorrei chiarire alcuni dei loro punti deboli. 
	Prima di tutto, si presume che l’esperienza sia sincronizzata temporalmente con l’attività neurale. In altre parole, molti hanno dato per scontato che debba esistere un’attività neurale speciale la quale, ovunque si verifichi, è seguita da esperienza cosciente. Questa presunta attività neurale speciale è chiamata in letteratura il correlato neurale della coscienza, una specie di Santo Graal delle neuroscienze. Naturalmente, questa corrispondenza non è mai stato testata sperimentalmente né chiarita concettualmente. Al contrario, accettare questo modello comporta una serie infinita di domande irrisolte, tra cui il seguente dilemma. Se l’esperienza fosse diversa dall’oggetto esterno, come potrebbe essere in relazione con esso? L’attività neurale e gli oggetti esterni sono due entità fisiche distinte. D’altra parte, se l’esperienza fosse diversa dall’oggetto e non fosse fisica, le cose andrebbero ancora peggio: come potrebbe essere messa in relazione con un oggetto fisico esterno e anche con l’attività neurale?
	Tuttavia, nonostante i suo i numerosi difetti, il modello causale è rimasto in voga sia nelle neuroscienze che nella filosofia. Ma si tratta di un modello antiquato che aveva senso quando si pensava che la mente fosse un’anima immateriale. Non a caso troviamo una descrizione sostanzialmente moderna già negli scritti di Nicolas Malebranche che, nel XVII secolo, formulò il modello causale con queste parole (i corsivi sono miei):

[cit] Supponiamo poi che Dio imprima nel nostro cervello tutte le stesse tracce, o piuttosto che presenti alla nostra mente tutte le stesse idee che devono trovarvisi oggi. […] Ora, supponendo che il mondo venisse annientato, e che Dio tuttavia producesse nel nostro cervello le stesse tracce, o piuttosto presentasse alla nostra mente le stesse idee che vi si producono alla presenza degli oggetti, noi vedremmo le stesse bellezze.
[trad. it. Colloqui sulla metafisica. Zanichelli, Bologna 1963, pp., 99-100]

	Il modello è formulato nei termini oggi noti: il mondo esterno ha un ruolo causale contingente. Potrebbe esserci oppure no. Gli oggetti fisici producono tracce nel cervello. Tali tracce, a loro volta, producono certe idee. L’esperienza, che Malebranche chiama “idee”, è causata solo dalle tracce neurali. Se Dio avesse voluto evitare il disturbo di creare anche gli oggetti esterni,  avrebbe potuto farlo senza che noi ce ne potessimo accorgere. Dio avrebbe dovuto solo produrre cervelli configurati nel modo appropriato. Ma perché preoccuparsi dei cervelli? Dio avrebbe potuto fare a meno anche delle tracce neurali. In una metafisica dualistica, Dio avrebbe potuto presentare direttamente «alla nostra mente le stesse idee» (!) e questo sarebbe più che sufficiente. Dio poteva sostituirsi, come causa penultima, alle tracce neurali. Ovviamente, questa interpretazione funziona bene soltanto per un dualista. Se non si crede nell’anima immateriale, le cose non funzionano. 
	Il nocciolo della questione è che non sappiamo se le premesse – il fatto che bastino i processi cerebrali per produrre l’esperienza e la separazione tra apparenza e realtà – siano corrette. Io penso, per cominciare, che siano sbagliate. E non sappiamo neppure come potrebbero e perché dovrebbero funzionare. Non è possibile presumere la dicotomia che contrappone apparenza e realtà e quindi usare l’argomentazione causale per sostenerla, sarebbe una petizione di principio. Simili premesse non sono verità concettuali ma ipotesi sul mondo basate su pregiudizi e sul senso comune. 
	In contrasto con la visione tradizioale, la teoria della mente allargata suggerisce che il fondamento fisico dell’esperienza non sia l’attività cerebrale ma piuttosto l’oggetto fisico esterno, cioè l’oggetto che è tutt’uno con la nostra esperienza. Il modello causale dell’esperienza fallisce perché le sue premesse fondamentali non erano empiricamente fondate. Finalmente, mente e mondo non sono più connessi da una relazione causale misteriosa: mente e mondo sono legati dall’identità.
	Nel mondo scientifico attuale, molti pensano che sia ovvio il fatto che il cervello nasconda al suo interno il misero della coscienza … (molto lusinghiero per la nostra vanità). Ma questa presunta autonomia del cervello non è un fatto empirico dimostrato, al contrario è proprio ciò che non conosciamo e che dovremmo scoprire. Non abbiamo né dati sperimentali, né argomentazioni teoriche che lo dimostrino. Perché preferire il cervello all’oggetto esterno?
	La teoria della mente allargata offre una posizione alternativa che ci libera dalla scomoda necessità concettuale di procedere lungo la catena causale. Infatti, l’ipotesi è che l’esperienza è l’oggetto che esperiamo. E quindi siamo già là! Ove si presumeva che la catena causale avesse origine, non alla sua fine. La mente allargata riunisce la teoria dell’identità e il modello causale in un unico quadro coerente: il rapporto di causa collega l’oggetto e il cervello; ma l’esperienza è l’oggetto stesso, non è causata o generata dall’attività neurale. La mente allargata unisce il modello causale e la teoria dell’identità. 
	La geometria causale della percezione qui presentata suggerisce che la nostra esperienza sia identica all’oggetto esterno. Shangri-La apre la strada all’identità tra esperienza e oggetto invece che al rapporto di causa. Il mondo fisico (cervello od oggetto che si voglia) non causa l’esperienza cosciente. L’esperienza è identica con l’oggetto. Pertanto, la tradizionale catena causale viene modificata come segue:

(O è E) -> N

	Qui, ancora una volta, la nostra esperienza è identica alla causa in atto dell’attività neurale. L’enfasi sulla causa in atto permette di evitare tutti i problemi connessi con entità disposizionali e dunque astratte, potenziali, in atto o inesistenti. Il processo causale non è ininfluente però. Al contrario, è il fulcro di tutta la faccenda perché determina l’esistenza dell’oggetto. Dato che l’oggetto è la nostra esperienza, in un certo senso l’argomentazione causale ha una sua rivincita finale. L’oggetto ha luogo grazie alla condizioni offerte dall’attività neurale. Ritornando alla metafora del lago-diga, la diga esiste per offrire le condizioni che porteranno all’esistenza della diga, ma il lago esiste grazie alla diga. Il nostro cervello e il nostro corpo sono le condizioni d’esistenza dell’oggetto esterno che è la nostra esperienza.
	Più vicino al corpo, però, non vuol dire più vicino alla mente. Perché dovrebbe essere in qualche modo più facile spiegare la nostra percezione di una “condizione interna” invece di spiegare la nostra percezione di un “oggetto esterno”? I concetti di interno ed esterno sono attributi fuorvianti! Perché la nostra mente dovrebbe avere una maggiore familiarità con gli stati corporei interni di quanto ne ha con una mela rossa? O con una stella a un fantastiliardo di chilometri di distanza da noi? O con i gesti compiuti da nostra nonna molti anni fa? Possiamo accantonare pregiudizi riduttivi e dannosi, come l’idea che per essere nella nostra mente qualcosa debba anche essere dentro il nostro corpo.

***

Ricorrendo all’esempio offerto dal dispositivo ottico che riproduce la geometria causale dell’esperienza è possibile immaginare che, per ciascuna esperienza, esista un oggetto fisico esterno dotato proprio delle proprietà dell’esperienza. Un oggetto con queste caratteristiche sarebbe un oggetto fisico con una precisa collocazione spaziotemporale. Inoltre, in contrasto con una convinzione radicata, non ci sono prove sperimentali che il cervello possa creare un’esperienza mentale nuova, come per esempio un nuovo colore che non abbiamo mai visto. Se la teoria presentata è corretta, come penso che sia, tutte le esperienze – che si tratti di sogni, illusioni o allucinazioni – sarebbero costituite da componenti fisici che esistono relativamente a ciò che accade dentro il nostro corpo. Queste cause produrrebbero un effetto fisico grazie all’esistenza delle nostre strutture neurali. Pertanto, relativamente a un corpo in un certo momento, l’insieme di queste cause costituisce il presente, a prescindere da quanto tempo prima dell’attività neurale abbiano luogo. Ma su questo tornerò più avanti. La conclusione è che ogni esperienza mentale, in realtà, non è altro che un oggetto composito in termini spaziotemporali.
	Poter contare su un oggetto fisico per ciascuna esperienza ci permette di sferrare un attacco massiccio alla tradizionale separazione tra soggetto e oggetto, tra esperienza e natura e tra apparenza e realtà. Il prezzo da pagare – e la principale previsione empirica – è che le esperienze mentali pure non possano esistere. Il guanto di sfida alle neuroscienze è così lanciato. La mia sfida è che per una qualunque esperienza deve essere disponibile un oggetto fisico. E io sono convinto di poterlo sempre trovare. Ovviamente non sarebbe una obiezione valida sostenere che a volte non si capisce che cosa si percepisce o che ci si può sbagliare. Si possono sempre trarre giudizio erronei su quanto percepiamo. Marco Polo aveva creduto di vedere un unicorno e invece aveva visto un rinoceronte. L’errore però era nel giudizio e non nella sua esperienza.
	Riassumiamo infine l’idea generale. Che cosa vuol dire percepire? Come possiamo raggiungere il mondo esterno al nostro corpo? Percepire un oggetto vuol dire essere quell’oggetto. Possiamo percepire perché noi non siamo il nostro corpo: siamo gli oggetti che esistono relativamente ai nostri organi di senso. Nulla è più intimo dell’identità generata dal rapporto causale chiamato percezione. In breve:

• L’esperienza è percezione
• La percezione è essere tutt’uno con un oggetto fisico (identità mente-oggetto)
• Gli oggetti fisici sono oggetti relative, ovvero cause in atto di processi che si concludono nel nostro corpo (oggetto relativo)
• Gli effetti sono la condizione di esistenza di queste cause (principio eleatico)
• La nostra mente è l’insieme degli oggetti che esistono relativamente al nostro corpo

	Questa spiegazione è un’ipotesi concreta capace di previsioni empiriche suscettibili di falsificazione. La principale e più forte previsione è che, per ciascuna esperienza, debba esistere un oggetto fisico. Noi facciamo esperienza delle cause in atto che producono effetti nel corpo. Ogni volta che ho un’esperienza, ha luogo un oggetto con le stesse proprietà della mia esperienza. La mia esperienza e l’oggetto sono la stessa cosa. Un oggetto siffatto ha luogo in un qualunque momento precedente e, fatto cruciale, esiste relativamente a un effetto dentro il mio corpo. Senza il mio corpo nessun effetto si sarebbe verificato e dunque nessuna causa sarebbe neppure esistita. Ovviamente, la relazione contingente tra l’oggetto esterno e il nostro cervello non implica che la mia esperienza sia un effetto all’interno del mio cervello (per esempio, un’attivazione nel giro fusiforme). Piuttosto l’effetto è la condizione per l’esistenza relativa degli oggetti esterni.
	Una volta che ci siamo liberati dal pregiudizio secondo cui la mente sarebbe all’interno del corpo, la mente è libera di essere tutt’uno con una collezione di oggetti esterni. La teoria della mente allargata dimostra che mondo e esperienza hanno davvero le stesse proprietà.
	Nel mondo reale, nessuno ha mai visto qualcosa di simile a una percezione, a una rappresentazione, a una relazione, a un carattere fenomenico, a un sé oppure a un’anima. Sono tutte fantasie metafisiche che neuroscienziati e filosofi hanno amato perché gli permettevano di non mettere in discussione i pregiudizi con cui si sono formati. Nessuno ha mai visto immagini mentali, abbiamo sempre visto soltanto oggetti che hanno luogo e causano altri cambiamenti in altri oggetti. La mela rossa è un oggetto. Il mio cervello è un altro oggetto. La mia esperienza non può essere nient’altro che un oggetto. Quale? Ovviamente la mela rossa. Come si è potuto credere altrimenti! La natura è fatta solo di oggetti fisico. Chi ha mai visto altro che oggetti?
	Una teoria della coscienza dovrebbe dimostrare come modellare la natura in modo tale che l’esperienza possa esserne parte. La teoria della mente allargata ha proprio queste caratteristiche. Suggerisce infatti che tutta l’esperienza sia percezione e che la percezione sia identità. Se l’interpretazione è corretta empiricamente, l’identità è l’unico modo in cui la mente può essere inserita nella natura. Se la natura è costituita da oggetti correlati causalmente e l’esperienza è una parte della natura anche l’esperienza deve essere fatta di oggetti. Il principale fattore che, finora, ha impedito agli studiosi di considerare un’opzione come questa è il pregiudizio incrollabile secondo cui ciò che il mondo è e come il mondo appare non siano la stessa cosa. Questo pregiudizio, a sua volta, deriva da altre credenze di presunta origine empirica: il fatto che la mente possa creare un contenuto arbitrario a prescindere dal mondo fisico e che l’esperienza possa essere diversa dall’oggetto percepito. In breve esse equivalgono a un raggruppamento di argomentazioni tratte dalle allucinazioni, dalle illusioni e dalle false percezioni. Si tratta di una matassa di pregiudizi (in gran parte sbagliati) difficilissima da sbrogliare. Come cercherò di dimostrare, queste convinzioni sono empiricamente false. La spiegazione qui proposta dimostra l’opposto: l’esperienza non esiste senza i corrispondenti oggetti fisici. La teoria della mente allargata mostra dove si trovano questi oggetti e soprattutto come trovarli.


Capitolo 4

L’illusione delle illusioni


In realtà, non vi sono illusioni dei sensi, ma soltanto errori 
nell’interpretare i dati della sensazione come 
segni di cose che non siano quei dati stessi
– Bertrand Russell, 1948
[ndT trad it La conoscenza umana: le sue possibilità e i suoi limiti Longanesi , Milano 1963, p. 176]

	Il popolare pregiudizio secondo cui apparenza e realtà – mente e mondo – sarebbero separati è stato alimentato principalmente dai casi in cui sembra che facciamo esperienza di qualcosa di diverso dalla realtà fisica. Il fatto che le nostre menti possano esperire il mondo in modo diverso da ciò che realmente è ritenuto da molti una ovvietà. I casi in cui la realtà sembra diversa dall’esperienza sono soprattutto le illusioni e le allucinazioni (i sogni appartengono a quest’ultima categoria). Per i filosofi analitici contemporanei, le illusioni sono casi in cui percepiamo qualcosa che esiste nel modo sbagliato, mentre le allucinazioni sono casi in cui percepiamo qualcosa che non esiste. Cominciamo dalle prime.
	Le illusioni sono spesso state presentate come un caso paradigmatico in cui le cose appaiono diverse da ciò che sono, e quindi per difendere la differenza tra apparenza e realtà. Pensiamo, per esempio, a quando percepiamo una macchia grigia e ci appare colorata, oppure quando pensiamo che due linee lunghe uguali siano una più corta dell’altra. Se fosse veramente così, la mia teoria sarebbe in pericolo! Il mondo si manifesterebbe attraverso proprietà mentali. Fortunatamente, questo modo di descrivere le illusioni è sbagliata concettualmente e, spesso, anche empiricamente. Ancora una volta è il frutto dei pregiudizi piuttosto che una descrizione fedele della realtà. In sintesi, la soluzione è questa: le illusioni non sono casi in cui vediamo proprietà fisiche diverse da quelle che ci sono, sono casi in cui crediamo che dovremmo vedere proprietà fisiche diverse da quelle che effettivamente ci sono (che sono proprio quelle che vediamo). Nelle illusioni vediamo il mondo come è, come sempre, ma abbiamo motivi storici e personali per credere che dovremmo percepire qualcos’altro. Se non avessimo aspettative riguardo a ciò che dovremmo percepire, il concetto di illusione non verrebbe mai usato. In breve, le illusioni sono interpretazioni sbagliate, non percezioni sbagliate.
	Tradizionalmente le illusioni si riferiscono a casi in cui qualcosa sembra apparire diverso da ciò che è. Per esempio, nella famosa illusione di Mu?ller-Lyer (Figura 10), due linee appaiono di lunghezza diversa. Noi abbiamo motivi di credere che siano uguali e quindi spieghiamo la situazione introducendo il concetto di illusione: le due linee sono uguali ma noi le vediamo (nella nostra mente) di lunghezze diverse; hanno una lunghezza mentale sbagliata. Tutto ciò è abbastanza infantile. In realtà, la proprietà fisica che percepiamo e che pensavamo (erroneamente) fosse la lunghezza è effettivamente diversa nelle due linee, e quindi giustamente le vediamo l’una diversa dall’altra. Il problema è, semmai, di natura empirica e percettiva. Che proprietà percepiamo quando crediamo di percepire la lunghezza delle linee? Fra poco ne sapremo di più!
	Tuttavia, nella tradizione, si è seguita la strada facile, ma fuorviante, di imputare le illusioni a proprietà mentali diverse da quelle fisiche. In merito, un filosofo come A. D. Smith nel 2002 ha scritto che un’illusione è «qualunque situazione percettiva in cui un oggetto fisico viene effettivamente percepito, ma in cui quell’oggetto appare in termini percettivi diverso da ciò che è davvero». Tutte o quasi le spiegazioni classiche delle illusioni si sono basate su qualcosa che non è mai stato capito in modo esplicito, vale a dire, la presunta proprietà che si suppone dovremmo percepire. Come faccio a sapere qual è la proprietà che davvero percepisco? Tutto la letteratura sulle illusioni si basa sull’assunto che noi sappiamo quali sono lo proprietà che percepiamo, mentre se uno va a verificare i processi fisici, sensoriali, percettivi, si scopre subito che i candidati classici (lunghezza, colore, forma, dimensione, posizione) sono solo crude approssimazioni di quello che effettivamente percepiamo. 
	Per esempio, io vedo rosa e penso che dovrei vedere bianco. Ma perché dovrei vedere bianco? Come posso escludere che, quando vedo rosa, la proprietà che chiamiamo “rosa” non sia proprio lì. Dopotutto, se vedo rosa, l’ipotesi più ovvia dovrebbe essere che la proprietà da me osservata sia, indovinate un po’… rosa! In che modo posso sapere che cosa come dovrebbe essere la mia esperienza? Il fatto è che, come vedremo, a un certo punto nella comunità scientifica qualcuno propone un modello del rosa che viene preso sul serio e che si sostituisce nelle credenze di tutti alla proprietà di cui si fa effettivamente esperienza. Un’esperienza illusoria non è illusoria in sé, ma lo diventa quando confrontiamo ciò che effettivamente percepiamo con ciò che ci aspettavamo di percepire. Non è neppure possibile concepire le illusioni a meno di non avere qualche nozione normativa riguardo a ciò che dovremmo percepire. Le illusioni nascono dal fatto di credere in una norma e di metterla al posto della realtà. Le illusioni sono il prodotto del riconoscimento di un’autorità esterna – si tratti di scienza o del buon senso – che definisce ciò che dovremmo percepire. Esperienza contro conoscenza.
	Consideriamo l’esempio seguente. Da piccola, Lucia non ha alcuna conoscenza dei colori a priori. Ha sempre visto una certa macchia con certe proprietà che i suoi amici hanno chiamato “rosso”. Dopo qualche anno, alle superiori, le insegnano che il rosso corrisponde in realtà a una gamma precisa di frequenze della luce. All’università, dopo alcune esperienze, Lucia scopre che nella luce riflessa da quella macchina quelle particolari frequenze non ci sono. Lucia è perplessa. Da un lato, dovrebbe insistere che la macchia e, per dire, le fragole condividono la stessa proprietà perché ha esperito che hanno la stessa proprietà. La macchia dunque è rossa. E quindi la norma proposta dalla comunità scientifica (che il rosso sia una frequenza della luce) sia sbagliato. Ma questo è difficile da fare. In effetti, Lucia sente il peso dell’autorità scientifica e preferisce attenersi a essa rinunciando al valore della propria esperienza in favore della conoscenza autorizzata ufficialmente. Nel secondo caso, la macchia non è rossa. Il biasimo va alla sua esperienza personale e il nome che si dà a questa situazione imbarazzante è “illusione”. La differenza tra la sua esperienza e le sue convinzioni è risolta declassando l’esperienza a mera apparenza. La macchia non è rossa (così dice la scienza!) ma sembra che lo sia in quanto è di un rosso illusorio. Però questa conclusione è basata sulla premessa circa ciò che il rosso dovrebbe essere che però non si sa! È il classico esempio di ragionamento circolare: io assumo che il colore sia una certa proprietà e quando l’esperienza contraddice questa ipotesi, invece di modificare l’ipotesi, dichiaro ce l’esperienza è sbagliata o illusoria. Perché il modello generalmente accettato di colore – che si tratti di frequenza luminosa o di un raggruppamento più complesso di proprietà dello spettro – dovrebbe essere meglio dell’esperienza di Lucia per quanto riguarda l’individuazione di una proprietà a partire da un continuum fisico? Non sto dicendo che il rosso è una proprietà soggettiva. Il corpo di Lucia, la macchia e le fragole sono tutti sistemi fisici. La loro combinazione, e il fatto che la macchia e le fragole abbiano qualcosa in comune, non richiede di fare appello ad alcuna proprietà mentale soggettiva. Il rosso è la proprietà fisica responsabile di un effetto attraverso il corpo di Lucia che ora sta guardando fragole, labbra, lattine di Coca Cola e proprio quella strana macchia.

figura p. 99
Figura 8 Illusioni ottiche classiche (in senso orario dalla figura in alto a sinistra): Hermann Ebbinghaus (dimensione), Ewald Herng (curvatura), Mario Ponzo (dimensione), Johann Karl Friedrich Zöllner (parallelismo).

	Il nocciolo della questione è se sia il caso di accettare una spiegazione normativa del rosso così come viene tradizionalmente imposta dalla comunità scientifica. E la risposta è negativa. La proprietà fisica che percepiamo è definita esclusivamente dalla relazione tra il mondo fisico e il nostro corpo, relazione spesso complessa e frutto di compromessi biologici e filogenetici, non è quasi mai una proprietà fisica ben definita come si tende a credere. Le illusioni non vanno spiegate come contenuti mentali illusori, ma piuttosto come casi in cui c’è un conflitto tra la nostra esperienza, unico giudice di quello che percepiamo, e quello che presumiamo di percepire.
	Nella maggioranza dei casi, noi presupponiamo di sapere che cosa dovremmo percepire. Per esempio, crediamo che vediamo la lunghezza assoluta, oppure la lunghezza d’onda della luce, oppure ancora la forma geometrica e canonica di una figura. Quello che pensiamo di dover percepire non è però un fatto empirico, è solo un’aspettativa derivata da qualche modello concettuale pre-esistente del mondo esterno, normalmente frutto o di scelte storiche della comunità scientifica o del senso comune.
	Infatti una persona non particolarmente sofisticata come conoscenze sulla percezione non avrebbe modo di sapere se una certa percezione sia corretta o illusoria. Guardo una macchia colorata su un foglio di carta. Vedo che è rosa. Se non avessi alcun preconcetto circa il colore che dovrei percepire, perché dovrei stupirmi del fatto che la macchia sia rosa? Il colore rosa, penserei, è quella proprietà che hanno tutte le superfici che io percepisco con quella tinta che, senza particolari pretese, io chiamo “rosa”. Finché entra in gioco soltanto la mia esperienza, non sono consapevole di alcun aspetto illusorio. La macchia appare rosa perché è quell tipo di cose che definisco avere il colore “rosa”. In altre circostanze il ragionamento è simile. Se guardo, per esempio, una figura di Mu?ller-Lyer (Figura 10) vedo due linee che appaiono diverse. Quindi sono diverse. Se non avessi nessun altra informazione riguardo queste linee, arriverei alla conclusione che sono diverse. Ma poiché mi dicono che sono uguali, perché le hanno misurate con il righello e non relativamente al mio sistema visivo, io che credo di più al righello che al mio corpo, come mi hanno insegnato a scuola, concludo che ci debba essere qualcosa di sbagliato nel modo in cui io le vedo, e invoco il concetto di illusione.
	In sintesi, un’illusione è una contrapposizione tra ciò che esperiamo e ciò che presumiamo di dover esperire. Le illusioni emergono da una differenza tra la nostra esperienza e ciò che crediamo. Però quello che crediamo può essere sbagliato. Le esperienze invece non possono essere sbagliate.
	Fortunatamente, le illusioni possono essere spiegate in termini di esperienza in atto, rispettando lo scenario di Shangri-La. La teoria della mente allargata non potrebbe reggere di fronte a un qualunque caso di separazione tra apparenza e realtà, essendo basata sull’identità tra esperienza e oggetti fisici. Deve esserci un oggetto. Non viene lasciato alcuno spazio per le apparenze che non siano fondate nel mondo fisico. Tuttavia una simile responsabilità non è una cosa negativa. Al contrario è qualcosa di molto positivo: è un segno del fatto che la teoria della mente allargata è una teoria scientifica che propone previsioni falsificabili. I casi empirici delle illusioni costituiscono una prima sfida e un buon test: è possibile mostrare, per ogni caso di illusione, che esiste un oggetto in atto e che un tale oggetto ha la proprietà che esperiamo? Credo di sì.

***

Se le illusioni si possono spiegare in termini di convinzioni sbagliate, perché gli studiosi per così tanto tempo hanno continuato a credere che le cose possano apparire diversamente da quello che sono? Il motivo più probabile è il fatto che la visione tradizionale incoraggia la pigrizia: un’esperienza illusoria è come un jolly ontologico. Vince sempre. Se apparenza e realtà sono separate, allora ovunque io esperisco una proprietà inattesa, ciò che percepisco sarà illusorio. Assumere che le nostre percezioni siano sbagliate e che le nostre convinzioni siano giuste è fin troppo facile. Le basi storiche di una simile attitudine si possono far risalire a Platone come a Galileo, i quali cercarono di convincerci che l’esperienza ha scarso valore e che dobbiamo fare violenza ai nostri sensi. In un modo sorprendentemente simile, hanno entrambi trasferito l’autorità sull’esperienza a un’élite di studiosi professionisti, una specie di oligarchia epistemica, che sono stati autorizzati a stabilire che cosa sia davvero la realtà. La comunità di saggi ha così deciso che il mondo è fatto di lunghezze, aree, forme, frequenze luminose (che è vero), ma anche che la lista di quello che noi percepiamo è la stessa (che è falso!). Ciò che non è conforme a questo elenco autorizzato di proprietà è stato spiegato come una proprietà mentale illusoria priva di peso ontologico. L’elenco è il prodotto di secoli di sforzi, ed è stato rivisto e aggiornato molte volte. Per esempio, quello che si intende per colore è stato cambiato in più di un’occasione.47 Ma è evidente che tali modelli normativi sono provvisori e spesso rappresentano approssimazioni dei fenomeni che percepiamo attraverso i sensi. Le proprietà fisiche che esistono relativamente ai nostri corpi sono approssimazioni delle proprietà fisiche definite dalla scienza. Nessun modello concettuale corrisponde esattamente alle proprietà che i nostri corpi scelgono nel mondo. La temperatura del termometro, come vedremo, è solo un’approssimazione della temperatura della pelle. 
	In pratica, l’idea stessa di illusione deriva dal fatto di confondere una proprietà che crediamo di percepire con la proprietà che effettivamente percepiamo: nel caso delle illusioni, non vediamo una proprietà illusoria ma una vera proprietà fisica. Per convincerci che è così, divido le illusioni in due grandi gruppi:

• illusioni nelle quali abbiamo un’opinione sbagliata sulla proprietà che percepiamo e che l’oggetto possiede;
• illusioni nelle quali il nostro corpo subisce delle modifiche e quindi percepiamo proprietà insolite, ancorché reali e fisiche, del mondo esterno.

	La prima categoria include casi come i miraggi, situazioni ingannevoli, le illusioni geometriche, modelli ingenui circa la natura della intensità della luca, la illusione di Checker-Shadow, la relatività della dimensione fisica, il completamento, la figura Enigma e il disco di Benham. Non vi spaventate, l’elenco è lungo. Sembra una specie di bestiario medievale. Ma almeno questi casi sono divertenti e ci permetteranno di capire qualcosa di più su come percepiamo il mondo. Passeremo in rassegna tutti questi casi, consapevoli che non possiamo fare una enciclopedia completa, ma credo che saranno sufficienti a capire che nelle illusioni percepiamo, contrariamente a quanto la tradizione ci ha insegnato, proprietà fisiche reali che esistono nell’oggetto fisico.
	La seconda categoria, invece, include casi come le afterimage (in italiano spesso chiamate immagini consecutive), la cecità attenzionale, la cecità indotta dal movimento, le figure multistabili e – in una certa misura – ancora il disco di Benham! In questo secondo gruppo abbiamo casi in cui i nostri organi di senso, quindi il nostro corpo, sono alterati dalla situazione in cui ci troviamo e quindi percepiamo proprietà insolite, che nondimeno sono reali e fisiche.
	La distinzione tra le due categorie di illusioni non è netta. Per esempio, il disco di Benham appartiene a entrambe le categorie, dal momento che sfrutta entrambi i meccanismi. Questa parziale sovrapposizione non ci deve preoccupare troppo. Molti casi empirici sono combinazioni di tanti fenomeni diversi.
	Iniziamo dal caso familiare della stanza che sembra calda a Lucia, che ha trascorso la mattina in mezzo alla neve, mentre sembra fredda a Riccardo che ha passato la maggior parte della mattina seduto sul divano. La stanza non può essere contemporaneamente calda e fredda, dunque – come ci hanno insegnato – Lucia e Riccardo non percepiscono la temperatura della stanza in modo obiettivo. Un filosofo potrebbe suggerire che i due percepiscono una temperatura soggettiva, anzi percepiscono due diverse temperature soggettive e illusorie. Loro percepiscono come la temperatura sembra essere e non come la temperatura è veramente. La vera temperatura è obiettiva. Infatti due termometri qualsiasi, purché non siano rotti, registreranno la stessa temperatura. Lucia e Riccardo non sentono la stessa temperatura. Giusto? Niente affatto!
	L’errore deriva dal presupposto per cui Lucia e Riccardo dovrebbero percepire la temperatura della stanza come è stata definita da Daniel Gabriel Fahrenheit e Ole Christiansen quando hanno costruito il loro famoso primo termometro. Oggi, soprattutto per la stima che riponiamo nella scienza, quel particolare modello di temperatura è considerato la proprietà fisica reale, assoluta e obiettiva, mentre le temperature di Lucia e di Riccardo sono declassate a mere apparenze soggettive. Ma perché dovrebbe essere così? La temperatura di Fahrenheit non è meno relativa di quelle che esistono relativamente ai corpi di Lucia e Riccardo. Infatti, le proprietà percepite da Lucia e Riccardo non corrispondono alla temperatura di Fahrenheit ma a qualche altra causa esterna che produce effetti attraverso la loro pelle che è, in condizioni normali, approssimativamente associata alla temperatura di Fahrenheit. È una buona approssimazione, ma solo questo. Occasionalmente, le tre temperature (di Riccardo, di Lucia e di Fahreneit) possono essere diverse, ma non per questo meno fisiche. Come nel caso della velocità, anche qui ci sono infinite temperature relative. Nel caso di un corpo umano, le cellule della pelle reagiscono al flusso di calore tra il mondo esterno e l’interno del corpo; flusso che è dipende da molti fattori (umidità, traspirazione, temperatura, conducibilità termica). Considerate le condizioni diverse dei corpi di Lucia e di Riccardo, ciò che accade dentro lo spessore della loro pelle è fisicamente diverso. Lucia e Riccardo non percepiscono la temperatura di Fahrenheit, ma piuttosto un’altra proprietà usata dai corpi umani per stimare lo stato energetico dell’ambiente e degli oggetti che toccano. Non c’è niente di sbagliato nel fatto che persone diverse percepiscano “temperature” diverse. Lucia e Riccardo non percepiscono lo stesso fenomeno in due modi soggettivi diversi, ma due fenomeni diversi, entrambi altrettanto fisici della temperatura di Fahrenheit.
	Come ulteriore prova, vale la pena di ricordare che la proprietà percepita un corpo umano non è nemmeno un forma di temperatura, ma un tipo di reazione chimica che è correlata con la temperatura. Curiosamente, questa reazione può essere prodotta tanto da differenze di temperatura tra pelle e ambiente quanto da molecole come la capsaicina (molecole presenti nel peperoncino piccante), l’allicina (molecole responsabili del sapore dell’aglio), l’isotiocianato di allile (che si trova nel wasabi) e il mentolo. Di conseguenza percepiamo la sensazione di fresco quando entriamo in contatto con il mentolo e di caldo entrando in contatto con il peperoncino. Ciò non accade perché, come si dice, queste sostanze evocano sensazioni soggettive, ma in quanto il processo fisico che percepiamo è lo stesso sia nel caso del freddo che nel caso del mentolo. La prova del fatto che il processo è simile è che lo percepiamo nello stesso modo. Dunque, perché proviamo una sensazione uguale? Perché il fenomeno che percepiamo è lo stesso: una reazione chimica. La nostra esperienza non è sbagliata. Un pezzo di ferro freddo e una caramella alla menta producono la stessa reazione chimica e pertanto producono lo stesso effetto. Percepiamo sempre il mondo come il mondo è. L’esperienza non è diversa dalla realtà. Possiamo avere dei giudizi sbagliati su quello che percepiamo però (Kant docet). Posso pensare che quella sensazione sia prodotta dalla temperatura e invece è prodotta da una pastiglia di mentolo. Ma questo non ha niente a che fare con una sensazione sbagliata. Per ora basta sulla temperatura, anche se la tratteremo ancora.
	Le illusioni nascono sempre dal fatto che abbiamo delle convinzioni sbagliate riguardo a ciò che percepiamo e a ciò che il mondo è. Una volta corrette le nostre convinzioni, un po’ ingenue, su quello che percepiamo, possiamo spiegare le illusioni in modo nuovo. Un pezzo di ghiaccio, una barra metallica e una molecola di mentolo hanno una proprietà fisica in comune perché producono lo stesso effetto su un corpo umano. È come se avessimo tre chiavi che, pur essendo differenti per molti aspetti, possono aprire la stessa serratura. Se aprono la stessa serratura, necessariamente devono avere in comune una proprietà fisica (per esempio un tratto della loro superficie) che è la causa dell’apertura. Per la serratura, le tre chiavi esistono in quanto hanno la giusta struttura causale. Su chiavi e serrature torneremo più avanti.
	Ogni volta che facciamo esperienza di qualcosa è grazie al fatto di essere tutt’uno con una proprietà fisica, che è la proprietà di un oggetto relativo in atto, illusioni o meno. La discrepanza tra apparenza e realtà è un errore concettuale e non un fatto percettivo. Quando percepiamo il mondo, la percezione è il fatto di essere tutt’uno con una parte del mondo. Le convinzioni che abbiamo su ciò che percepiamo sono spesso sbagliate, ma la nostra percezione è sempre corretta. Ogni esperienza è un oggetto fisico e quindi non può essere sbagliata, può soltanto esistere. Al contrario, le nostre convinzioni e credenze potrebbero essere sbagliate.
	Il concetto tradizionale di illusione è diventato popolare per tanti motivi: il solito presupposto che apparenza e realtà siano differenti, la fiducia nell’oggetto galileiano e l’adesione a modelli normativi circa quello che percepiamo. Per compensare la mancata corrispondenza tra le proprietà che esperiamo e le proprietà che dovremmo esperire, storicamente si è introdotta l’idea di proprietà mentali fittizie o illusorie. Non è così. Fortunatamente le illusioni ci permettono di capire che cosa percepiamo veramente potendo fare esperienza di proprietà fisiche che sono nascoste da altre condizioni. Le illusioni ci permettono di esaminare la struttura dei nostri processi percettivi e di individuare le proprietà fisiche effettive che noi percepiamo: le illusioni non mentono, le nostre teorie a volte sbagliano.

p. 105
Figura 9. Un miraggio è la percezione di una proprietà fisica che è presente sia nel caso di una pozza d’acqua sia di una superficie di sabbia riscaldata dal Sole.

Water = acqua
mirror-like property = proprietà simile a quella di uno specchio
strandard perception = percezione standard
Sand = sabbia
no mirror-like property = proprietà diversa da quella di uno specchio
strandard perception = percezione standard
heated sand = sabbia riscaldata
mirror-like property = proprietà simile a quella di uno specchio
Ilusion? […] = illusione? No, percezione e convinzioni effettive

***
In molti casi interpretiamo male quello che vediamo o sentiamo, me non per questo il mondo appare diverso da quello che è. Il gioiello sembra più preziosa di com’è. L’attore sembra più giovane della sua età. Il macigno sembra più pesante di quanto non sia. In tutti questi casi percepiamo qualcosa e, per nostri limiti, ne traiamo un giudizio sbagliato. Ma invece di criticare i nostri giudizi, ce la prendiamo con il mondo. Il gioiello dovrebbe essere sembrare meno prezioso, l’attore più anziano e il macigno più leggero. Ma perché? Solo perché non siamo in grado di valutare in modo corretto? Non c’è alcuna separazione effettiva tra apparenza e realtà. Ciò che sappiamo deriva da due fonti diverse, pertanto possiamo svincolare la nostra esperienza (per esempio, il colore dei capelli) dalle nostre convinzioni (per esempio l’età dell’attore). In tali casi, siamo consapevoli del fatto che le due proprietà non sono identiche. I capelli grigi sono probabilmente un segno dell’età, ma non necessariamente. Le persone possono tingersi i capelli o, viceversa, è possibile avere i capelli grigi anche da giovani. Un mio caro amico, Ivan, ha avuto i capelli bianchi fin da giovane. Come sarebbe dovuto essere? Lui era esattamente come era. Questi casi sono istruttivi. Ci mostrano una regola generale: in molti casi, le proprietà che ci interessa di più non sono facilmente accessibile. Possiamo accedere soltanto ad altre proprietà più facili da percepire.
	Per comodità chiamiamo le proprietà che vorremmo percepire ma che non sono accessibili, proprietà presunte o proprietà obiettivo, e le proprietà che invece percepiamo ma che sono sono una approssimazione, proprietà prossimali o proprietà proxy.
	Le proprietà presunte – di solito piuttosto elusive – non sono necessariamente impossibile da percepire; non sono metafisicamente noumeniche, ma in pratica non sono facili da misurare. Sono spesso oltre la portata delle nostre capacità percettive. E così il nostro corpo ha selezionato altre proprietà, che chiamiamo prossimali, per indovinare le altre. 
	Torniamo al caso dell’età. Come si fa a percepire l’età di una persona? Mica si può tagliare e poi contare gli anelli! Bisogna utilizzare altri segni. Per esempio, I capelli bianchi. Ma Ivan ha i capelli bianchi e ha vent’anni. Tuttavia, poiché siamo convinti che i capelli bianchi indichino un’età avanzata, diciamo che Ivan sembra anziano, ma non lo è. Per quanto ne sappiamo chi ha i capelli bianchi di solito è anche anziano. Mentre nessuno può percepire l’età in sé, è possibile solo vedere il colore dei capelli. Così deduciamo, sbagliando, che l’essere anziani implichi avere i capelli bianchi e così possiamo dire che siamo di fronte a una illusione. Ci siamo inventati la storiella della illusione per giustificare la discrepanza tra ciò che crediamo sui capelli bianchi [ndT fin qui nell’esempio di Ivan erano bianchi, non grigi, ho uniformato] e il fatto che un uomo giovane sia incanutito.
	Il caso dell’età non è isolato, anzi è la regola. Il nostro sistema percettivo non può quasi mai cogliere proprio quello che vorremmo: la quantità di zucchero di un cibo, la composizione molecolare deli oggetti, la dimensione assoluta, lo spostamento assoluto, l’angolo esatto tra due rette, l’età di un individuo, la presenza di acqua o infinite altre cose. Pertanto il nostro sistema percettivo fa di necessità virtù e si accontenta di altre proprietà spesso associate con le prime. Gli organi di senso individuano proprietà fisiche prossimali che co-occorrono, affiancando le proprietà fisiche presunte. Qualche volta le cose non funzionano e ci troviamo di fronte a una differenza tra ciò che percepiamo e ciò che crediamo di dover percepire. In questi casi, sbagliando ci appelliamo alla nozione classica di illusione. Però quello che percepiamo è quello che esiste. Le illusioni non sono diverse dalla percezione standard. Le illusioni ci permettono di definire con precisione le proprietà prossimali che percepiamo ogni giorno al posto delle proprietà presunte che, sbagliando, crediamo di percepire. Nel caso delle cosiddette illusioni, percepiamo una proprietà fisica, che esiste. Nei casi noti di illusioni la differenza tra ciò che percepiamo effettivamente e ciò che crediamo di percepire viene a galla. Le illusioni dimostrano che ciò che cogliamo nella percezione standard non è quello che crediamo di dover percepire.
	Consideriamo un altro caso: i miraggi (Figura 9 ndT ho corretto il numero della figura) Qualche volta i miraggi sono stati considerati illusioni perché ci mostrano l’acqua dove c’è solo sabbia bollente. Camminiamo nel deserto e crediamo di vedere una pozza d’acqua che, alla fine, si rivela essere sabbia bollente. I miraggi non sono illusioni secondo il significato strettamente filosofico del termine, ma piuttosto casi di percezione standard indotti da convinzioni sbagliate. Possiamo scattare una fotografia di un miraggio. La spiegazione tradizionale è basata sulla convinzione che dovremmo vedere acqua mentre, in realtà, non c’è alcuna ragione. Invece quello che vediamo sono le proprietà fisiche prossimali. In questo caso la proprietà prossimale è la capacità di riflettere i raggi luminosi come farebbe uno specchio orizzontale. Questa proprietà caratterizza sia l’acqua sia gli strati di aria bollente oltre che, ovviamente, gli specchi orizzontali. Nel nostro ambiente questa proprietà è frequentemente istanziata dalle pozze d’acqua. Occasionalmente, la stessa proprietà è realizzata da altri materiali, per esempio strati di aria ferma e bollente, o magari dagli specchi (come si fa nei presepi). Non sorprende che il nostro sistema percettivo colga la proprietà prossimale, facilmente accessibile per i nostri mezzi visivi. 
	Riassumo. Nel caso del miraggio, una proprietà prossimale sostituisce ciò che speriamo o ci aspettiamo di trovare. Nel deserto, cerchiamo l’acqua. In questo caso la proprietà presunta è “essere fatti di acqua”. Sfortunatamente, questa proprietà non è a disposizione dei mezzi visivi. Un corpo umano può individuare altre proprietà però, per esempio comportarsi come uno specchio orizzontale, che è la proprietà prossimale. Di conseguenza, nell’ambiente in cui viviamo noi esseri umani crediamo che solo l’acqua appaia come uno specchio orizzontale. Una convinzione errata. Con la mente allargata si capisce che nelle illusioni non vediamo niente di mentale,  essere fatti di acqua e comportarsi come uno specchio orizzontale sono tutte proprietà fisiche; nessuna di queste è una proprietà mentale. 
	Tuttavia il caso del miraggio potrebbe essere rovesciato! Infatti se il nostro pianeta fosse diverso non parleremmo di miraggio o potremmo pensare l’opposto. Per esempio se fossimo fremen che vengono dal mondo immaginario di Arrakis, come sono stati descritti dallo scrittore Frank Herbert nell’indimenticabile saga di Dune, scambieremmo le pozze d’acqua per depositi di sabbia surriscaldata. Le nostre credenze e giudizi sarebbero l’opposto di quello che sono sulla Terra. Nel caso dei miraggi non vediamo qualcosa che non c’è, vediamo esattamente quello che c’è, solo che lo interpretiamo male. Il miraggio non ci dice nulla di speciale riguardo a quanto percepiamo nel deserto, ma rivela che una proprietà come riflettere i raggi del sole, non è esclusiva dell’acqua. 
	A questo punto due precisazioni, forse un po’ tecniche, sono obbligatorie. Primo, la relazione tra riflettere i raggi di luce ed essere fatti d’acqua è contingente: è andata così, nel nostro mondo, ma potrebbe anche essere altrimenti. Secondo, come detto prima, la riflessione dei raggi di luce non è un passaggio intermedio nella catena causale percettiva tra l’oggetto remoto e il soggetto, non è neppure un aspetto, un’apparenza, un segno, un indice. È soltanto un’altra proprietà fisica.
	Il miraggio è un esempio perfetto che ci rivela che, ovunque crediamo di vedere acqua, in realtà vediamo la proprietà prossimale della riflessione. In questo modo non abbiamo bisogno di introdurre alcuna proprietà mentale illusoria. Sia le proprietà presunte sia quelle prossimali sono soltanto proprietà fisiche. In breve, possiamo riassumere il tutto in questo modo:

• contingentemente, vorremmo percepire una certa proprietà fisica – la proprietà presunta 
• sfortunatamente, è molto difficile percepire la proprietà presunta
• fortunatamente, la proprietà presunta è spesso associata con un’altra proprietà fisica – la proprietà prossimale 
• facilmente, il nostro sistema percettivo coglie la proprietà prossimale
• inusualmente, percepiamo la proprietà prossimale senza la proprietà presunta
• erroneamente, crediamo di percepire la proprietà presunta
• ostinatamente, rimaniamo aderenti alla convinzione per cui le due proprietà sono la stessa cosa. Sapendo che non esiste alcuna proprietà presunta, introduciamo il concetto di illusione per spiegare come mai percepiamo una proprietà che non c’è.

	Insomma, le illusioni sono un prodotto culturale e non un fenomeno percettivo. Sono una conseguenza di una specie di oligarchia culturale che ha consentito alla comunità scientifica di dettare una nozione arbitraria di realtà e di come dovremmo percepirla. In questo modo, a partire da Galileo, si è fatta violenza ai nostri sensi e si è declassato il mondo in cui viviamo a livello di un’esperienza illusoria. Noi percepiamo in un certo mondo, ma la scienza ci dice come dovremmo percepirlo. Se non lo facciamo, siamo vittima di illusioni. Non è così. Ognuno di noi è una parte del mondo e, come ogni altra parte della natura, siamo esattamente quello che dovremmo essere.
	Le illusioni non sono fenomeni percettivi ma errori di giudizio che però hanno, per noi, una funzione importantissima: rivelano la tensione tra ciò che percepiamo e ciò che la comunità stabilisce che dovremmo percepire. Le illusioni colmano il divario tra convinzioni ed esperienza, tra autorità e individui. È un segno della nostra natura che convinzioni e credenze popolari vincano contro l’esperienza individuale. Troviamo più facile mettore da parte la nostra esperienza in prima persona e seguire l’autorità della comunità. La teoria della mente allargata invece sta dalla parte dell’esperienza, dalla parte del singolo individuo, invece che da quella delle norme sviluppate dalla società.
	Più o meno l’idea generale dovrebbe essere chiara. Tuttavia abbiamo visto soltanto il caso dei miraggi. Sarà vero che la spiegazione proposta funziona per tutte le illusioni? Per convincerci non abbiamo che prendere in esame alcuni dei casi più famosi. Ho raccolto una galleria di illusioni che riunisce un ampio bestiario di casi percettivi. Vedremo che, in ognuno di questi casi, la teoria della mente allargata ci permetterà di individuare una proprietà fisica in atto.

***

Un primo esempio, semplice ma efficace, è quello del concetto di temperatura percepita. Al giorno d’oggi la maggior parte dei sistemi di previsione del tempo indica non soltanto la temperatura che ci sarà domani ma anche la cosiddetta temperatura “percepita” o “apparente”. Ovviamente, si sottintende che la temperatura è la solita – quella di Fahrenheit – e si ritiene sia una proprietà oggettiva. Al contrario la temperatura percepita è vista come quella che sentiamo e la si considera come qualcosa di soggettivo.
	Ancora una volta, lo schema di pensiero è lo stesso: una proprietà ambientale scelta storicamente da un certa comunità di meteorologi viene imposta come la temperatura reale mentre un’altra proprietà – parimenti fisica e ambientale – viene declassata a qualcosa di soggettivo. La prima è la proprietà presunta mentre la seconda è la proprietà prossimale. A causa dell’autorevolezza della fisica, la prima è considerata la vera temperatura e la seconda viene declassata a temperatura percepita o soggettiva. Però, il nostro corpo continua a percepire qualcosa di diverso. Percepiamo qualcos’altro, una reazione chimica nella nostra pelle che è correlata solo approssimativamente alla velocità media delle molecole nell’ambiente. Ci hanno insegnato che cosa dovrebbe essere la temperatura e noi umilmente ci crediamo.
	Per risolvere il problema, i meteorologi hanno cercato un escamotage. Hanno messo insieme le proprietà fisiche alla base della nostra percezione della temperatura e l’hanno temperatura percepita (o apparente). Questa, ovviamente, non è proprio la temperatura di cui abbiamo esperienza, ma l’insieme di cause fisiche che più si avvicinano alla nostra esperienza. Inoltre, la temperatura percepita è un fenomeno fisico reale, solo che è diversa da quella descritta da Fahrenheit e Rømer. Però si avvicina molto alla proprietà prossimale che percepiamo, mentre la temperatura di Fahrenheit e Rømer è la proprietà presunta che crediamo di dover percepire ma che nessuno ha mai percepito.
	La temperatura che è stata storicamente scelta come temperatura reale e oggettiva è sicuramente una nozione significativa dal punto di vista fisico e altrettanto utile in pratica, ma è soltanto una delle possibili scelte. Inoltre, e crucialmente, nessuno ne ha mai fatto esperienza. Ciò di cui si fa esperienza è una altra proprietà fisica, molto più articolata, che a causa di fattori ontogenetici e filogenetici produce effetti nei corpi umani. Per vederlo con i nostri occhi, prendiamo la definizione ufficiale di temperatura percepita fornita dal National Digital Forecast Database (NDFD) :

	Temperatura percepita: La temperatura percepita in gradi Fahrenheit viene dedotta da una combinazione di temperatura e vento (Wind Chill, indice del vento gelido) o di temperatura e umidità (Heat Index, indice di calore) per l’ora indicata. Dovendo stabilire la temperatura percepita in corrispondenza di un particolare punto del grafico si usa il Wind Chill per temperature uguali o inferiori a 50 °F (10 °C), oppure l’Heat Index per temperature che superano gli 80 °F (26,67 °C).

	In pratica la temperatura percepita non è altro che una media pesata di una serie di fattori meteorologici (tra cui la velocità del vento, la umidità e la temperatura classica). Quindi è, a sua volta, una proprietà fisica composita. La struttura di questa definizione rivela fino a che punto i meteorologi si sono sono dovuti sforzare per trovare la combinazione di proprietà fisiche esterne che meglio corrispondessero a quello che percepiamo. Ciononostante la definizione ha soltanto un’accuratezza limitata per il fatto che corpi umani diversi reagiscono in modo differente alle stesse proprietà fisiche esterne. E così corpi diversi permettono a proprietà fisiche leggermente diverse di avere luogo. Il caso della temperatura percepita dimostra chiaramente che una proprietà fisica – che esiste relativamente ai corpi umani – è percepita davvero, mentre un’altra proprietà – promossa dalla scienza, dal buon senso e da altri fattori storici – è considerata quella reale. Ovviamente quest’ultima proprietà non è né più fisica, né più obiettiva della prima. È come il tempo del meridiano di Greenwich: è una scelta convenzionale. 
***

Consideriamo quello che probabilmente è l’esempio più famoso di illusione ottica, cioè l’illusione di Müller-Lyer, che viene di solito illustrata con figure simili a frecce stilizzate a due punte (Figura 10). Il segmento della figura in alto, l’asta di una freccia con due punte rivolte all’esterno, sembra più corto di quello della figura in basso, l’asta di una freccia con due punte rivolte verso l’interno. Però entrambi i segmenti hanno la stessa lunghezza fisica, come si può verificare con un righello. La visione tradizionale suggerisce che quanto vediamo è un’illusione in cui il segmento superiore ci appare più corto di quello inferiore. Così la lunghezza che vediamo viene considerata illusoria e mentale.
	La soluzione che propongo è la stessa che abbiamo visto per tutti gli altri casi. Una proprietà presunta, cioè la lunghezza assoluta di un segmento, è nascosta da una proprietà prossimale più complessa ma più semplice da cogliere. Il nostro sistema visivo usa quest’ultima per stimare la prima. Noi percepiamo la proprietà prossimale ma crediamo di percepire una lunghezza assoluta. Il concetto di illusione viene in soccorso per salvare le nostre convinzioni.

p. 112
Figura 10 
L’illusione di Müller-Lyer. Il segmento in basso è veramente più lungo?

	La soluzione proposta è ovvia se si considera la natura dei processi percettivi che ci permettono di cogliere le dimensioni degli oggetti. Come è risaputo, la vista è afflitta da innumerevoli problemi: parametri ottici sconosciuti, la geometria non uniforme della retina, un imprecisato ego-posizionamento relativo e così via.48 La vista è stata definita un problema matematico mal posto che non ammette soluzioni esatte. I sistemi visivi non hanno mezzi fisici per misurare la lunghezza assoluta degli oggetti esterni: gli occhi umani non emettono raggi laser in grado di misurare la lunghezza assoluta. Fortunatamente, la selezione naturale va sempre in cerca di soluzioni alternative. In questo caso lo stratagemma consiste nel cercare un’altra proprietà, o insieme di proprietà, che capitino in associazione con la lunghezza degli oggetti. Sfortunatamente, nel caso della dimensione, non c’è un unico fenomeno e così il nostro sistema visivo ricorre alla raccolta di un lungo elenco di indizi, cioè la dimensione relativa della proiezione sulla retina, le forme omogenee, le strutture, gli schemi, gli angoli concavi o convessi, la presenza di linee parallele o convergenti e così via. Queste proprietà accompagnano sempre le lunghezze e le dimensioni degli oggetti esterni. Per esempio, in un ambiente umano standard, capita spesso che gli angoli siano retti e che le linee rette siano parallele oppure che si intersechino ad angolo retto. Allo stesso modo oggetti con forma simile spesso hanno anche dimensione simile. Inoltre si è scoperto che linee tracciate sugli oggetti convessi sembrano più corte di quelle segnate sugli oggetti concavi, come nel caso delle punte di freccia dell’illusione di Müller-Lyer. E così via. L’elenco è lungo. Nonostante questo tipo di elenco possa variare, tra gli esseri umani si riscontra una certa uniformità perché tutti condividiamo lo stesso ambiente e la stessa struttura corporea.
	In conclusione: quando guardiamo l’illusione di Müller-Lyer, vediamo due segmenti di dimensioni diverse. Il fenomeno si verifica perché i due segmenti differiscono per la proprietà usata dal nostro sistema visivo per stimare la lunghezza. I due segmenti non sono diversi in quanto a lunghezza assoluta. Differiscono tuttavia per quanto riguarda un’altra proprietà fisica che è quella considerata dal nostro sistema visivo per stimare la dimensione e la lunghezza. Quindi possiamo dire che ci sia una lunghezza presunta e assoluta che non percepiamo direttamente e una lunghezza prossimale che percepiamo e che, nel caso dell’illusione in esame, è diversa nelle due linee. Così il segmento in alto è davvero più lungo di quello in basso nel senso che ha una lunghezza prossimale maggiore ed è ciò che il sistema visivo percepisce. La proprietà che noi percepiamo veramente, la lunghezza prossimale, risulta essere maggiore nel segmento in basso rispetto a quello in alto.

***
Un altro caso interessante è quello della figura Enigma (Figura 11 a sinistra), elaborata da Isia Leviant nel 1981, in cui una figura statica è percepita come se fosse in movimento. Molte configurazioni statiche hanno questo effetto. L’illusione di movimento (o drift illusion) è un esempio famoso utilizzato per la prima volta nel 1999 da due scienziati della percezione, Jocelyne Faubert e Andrew M. Simon. La stessa struttura è stata in seguito sfruttata in molte figure popolari.49 In breve questi esempi consistono in illusioni percettive di movimento, anche se non c’è alcun movimento. Presumibilmente quello che vediamo dovrebbe essere un movimento illusorio mentale. Come al solito l’ipotesi proposta è che il movimento, non essendo istanziato dall’oggetto, lo sia o dalla mente o dal cervello o da entrambi; cioè che vediamo un movimento mentale.
	In realtà, sia nella figura Enigma sia in casi analoghi di illusione di movimento, certe configurazioni statiche causano l’attivazione delle stesse aree neurali attivate dal movimento fisico. Il movimento effettivo – lo spostamento di oggetti nel tempo – e altri fenomeni fisici equivalenti sono alcune delle cause che determinano certe attivazioni nel nostro cervello.50 Tra queste circostanze fisiche, Leviant ha individuato uno di quei rari fenomeni statici che condividono la stessa proprietà che il nostro sistema visivo coglie negli oggetti in movimento. La spiegazione, ancora una volta, è che una causa fisica comune innesca la stessa risposta fisica. Se due chiavi, che presumiamo differenti, aprono la stessa serratura, non condividono forse la stessa proprietà causale? Non hanno qualcosa di uguale? Necessariamente sì!

p.114
Figura 11 La figura Enigma (a sinistra), il triangolo di Kanizsa (a destra)

	Il sistema visivo umano non riconosce il movimento in sé; non emette raggi laser che tengono traccia dei movimenti effettivi degli oggetti. Conseguentemente, il nostro sistema visivo cerca di trarre vantaggio da certe proprietà visive. Individua le proprietà che sono spesso associate con il movimento. Alcune di queste proprietà interessano anche configurazioni statiche. Pertanto, nel caso dell’illusione Enigma, la proprietà presunta è il movimento rotatorio in atto mentre la proprietà prossimale è una serie di gradienti visivi. Un tale insieme di gradienti è facilmente e sistematicamente prodotto dagli oggetti in movimento. In circostanze normali, questa distribuzione di gradienti non si osserva nei modelli statici. Così, quando il sistema coglie una proprietà fisica prossimale di questo tipo, in condizioni normali, coglierà anche il movimento. Raramente, la stessa configurazione è presente in un modello statico, per esempio la figura Enigma.
	Anche qui abbiamo due proprietà: una proprietà presunta (il movimento) e una proprietà prossimale (certe configurazioni). Come nel caso della temperatura, il movimento fisico è la proprietà presunta imposta dall’autorità della scienza e dal buon senso. Un insieme complesso comprendente gradienti statici, relazioni geometriche e derivati spaziali costituisce la proprietà prossimale individuata dal nostro sistema visivo. 

***
Negli anni cinquanta del Novecento lo psicologo italiano Gaetano Kanizsa escogitò molte figure ingegnose che mostravano in modo vivido il fenomeno dei contorni illusori. Tra queste la più nota è l’eponimo triangolo (Figura 11, a destra). Non si tratta né di un’allucinazione, né di qualcosa che sembra fluttuare sopra la figura. In un certo senso percepiamo il triangolo ma non lo vediamo. Percepiamo una certa triangolosità in mezzo alla figura, per così dire. L’immagine è uno dei migliori esempio del ben noto fenomeno della chiusura visiva (o completamento).51 La prova neurale è in linea con la sua fenomenologia: le attività corticali corrispondenti sono simili a quelle che hanno nel caso di un comune triangolo. Come di consueto si è tentati di cedere alla spiegazione standard delle illusioni, ovvero presupporre che, se non possiamo vedere un triangolo fisico, il nostro cervello elabora un triangolo mentale illusorio.
	Ancora una volta però la teoria della mente allargata getta nuova luce sulla questione. In pratica dato che il sistema visivo non ha modo di percepire oggetti complessi o forme geometriche ideali, si accontenta di qualcosa di meno. Le proprietà prossimali che il sistema visivo coglie per verificare se è presente un triangolo (corrispondente alla proprietà fisica presunta) si identificano con un vasto insieme di indizi visivi. Così la proprietà prossimale colta dal sistema visivo umano standard è l’esistenza di tre angoli visivamente in rilievo i cui lati pressappoco si congiungono e non la proprietà oggettiva presunta che è qualcosa di simile a una figura piana con tre lati diritti e tre angoli. La proprietà prossimale, che è una proprietà fisica, viene condivisa da molti più fenomeni fisici dei soli triangoli euclidei. In questo caso, le tre macchie nere istanziano la proprietà prossimale ma non quella presunta. Le tre macchie nere di Kanizsa, potremmo dire, sono una chiave che apre la serratura del triangolo.
	In conclusione il triangolo di Kanizsa è tra i fenomeni che cogliamo quando percepiamo i triangoli. Comunque non risulta conforme alla nozione geometrica ideale di triangolo. Nella percezione quotidiana, quando vediamo triangoli effettivi, ciò che osserviamo è la proprietà prossimale e non la proprietà presunta. La proprietà prossimale è abbastanza efficace nella vita quotidiana. Quando ci troviamo di fronte a un triangolo di Kanizsa, la situazione è abbastanza insolita da far sì che la proprietà presunta non si presenti.

***

I colori sono un altro bell’esempio del contrasto tra le nostre convinzioni riguardo a ciò che pensiamo di dover percepire e ciò che il nostro sistema percettivo individua effettivamente. Con questo non voglio affatto dire, come la maggior parte dei neuroscienziati, che i colori sono creati dal nostro sistema percettivo, ma soltanto sottolineare che il nostro sistema percettivo estrapola un insieme preciso ma non semplice di fenomeni fisici. Il colore che percepiamo è fisico, ma i criteri per la sua selezione sono fissati in modo arbitrario dalla struttura causale inglobata nel nostro sistema visivo e nel nostro corpo. In altre parole, non esiste un colore assoluto, ma ogni colore è relativo al sistema visivo che è offre le giuste circostanze causali.
	Le illusioni ottiche dei colori derivano dal conflitto tra due fattori ugualmente influenti: da un lato, una serie molto accreditata e scientifica di modelli di colori e dall’altra un sistema biologico percettivo straordinariamente complesso.52 Come risultato, la gente comune, gli scienziati e i filosofi hanno a disposizione alcuni modelli molto autorevoli circa la natura dei colori (la frequenza della luce, la curva di riflettanza, il rapporto con la luce ambientale, etc.), tutti ugualmente sbagliati. Non è un caso che, allo stesso tempo, la maggior parte degli studiosi di neuroscienze e di psicologia non è in grado di dire che cosa vediamo quando vediamo i colori.
		Tempo fa i colori erano semplicemente qualcosa una proprietà colorata  degli oggetti: bianco e nero o marrone, color oro o argento, perlato e madreperlaceo, ottone, viola imperiale e così via. A partire da Newton però ogni studente ha imparato che i colori corrispondono a diverse frequenze della luce visibile.53 I colori quindi non erano più negli oggetti, ma si erano spostati nella luce! E, in larga misura, lo studente di liceo (e spesso universitario) si accontentano di questo modello. Ogni volta che la nostra percezione del colore non corrisponde alla frequenza della luce, si tira in ballo un caso di illusione e si conclude, come fanno molti neuroscienziati, che il colore non è neppure nella luce, ma è creato dalla mente. Non si può mettere in discussione Newton! Così, se vediamo una superficie la cui luce riflessa non contiene alcuna frequenza compresa tra 610 e 700 nanometri e, ciononostante, vediamo rosso, spieghiamo la cosa dicendo che siamo vittime di un’illusione in quanto – come dicono le autorità – non c’è nessun vero rosso. Però, se vediamo rosso, vuol dire che c’è qualcosa sul foglio che, anche se non contiene raggi luminosi con quella frequenza, produce gli stessi effetti. E quindi, ancora una volta, ci sarà una proprietà comune tra la luce a 680 nanometri e altre combinazioni di proprietà fisiche e questa proprietà in comune sarà quello che noi chiamiamo rosso. Se non si trattasse della stessa proprietà fisica, non potrebbe produrre lo stesso effetto sul nostro sistema visivo. Soltanto una classe di fenomeni si qualifica per essere quello che chiamiamo rosso, quelli che sono percepiti come rosso. 
***

Un altro caso ancora è offerto dai metamerismi che si verificano quando la percezione confina con le illusione. I colori metamerici sono i colori che si suppone siano diversi, ma che sono percepiti in modo uguale. Ma perché dovrebbero essere diversi, relativamente alla vista, se non appaiono tali? Solo perché, come al solito, si crede a un modello astratto e convenzionale di quello che sono i colori. 
	I colori metamerici si osservano quando lo stesso colore è prodotto da diverse distribuzioni spettrali. Quindi i metamerismi sono simili a illusioni in quanto percepiamo qualcosa che, in base alle nostre conoscenze, non corrisponde al mondo esterno: dovremmo vedere tanti colori e invece vediamo sempre lo stesso. Il termine metamerico può anche essere applicato ad altre modalità sensoriali. Per esempio nell’industria alimentare e in quella cosmetica le sostanze aromatizzanti sono molecole chimicamente diverse che producono la stessa esperienza olfattiva e gustativa e sono quindi odori metamerici. In sintesi, metamerico indica qualcosa di diverso in termini fisici ma che sembra lo stesso nella nostra esperienza. 
	Anche in questo caso esiste una spiegazione in termini di mondo esterno: ciò che percepiamo non è il presunto colore vero o sapore vero. Ogni volta che la nostra esperienza è la stessa, è il segno che facciamo esperienza della stessa proprietà fisica. Definiamo colori metamerici stimoli fisici identici che, come è facile prevedere, inducono la stessa combinazione di attivazioni a livello fotorecettivo. Per ragioni storiche e culturali però questi stimoli fisici vengono confusi con altre proprietà istanziate da fenomeni fisici differenti. Di conseguenza crediamo che stimoli differenti producano esperienze identiche, mentre non è così. Anche gli stimoli, insomma, sono gli stessi. 
	Primo, consideriamo la natura colori. Ci sono quasi infiniti modelli dei colori. Prendiamone uno, anche piuttosto diffuso: un modello di colore secondo il quale ciascun colore corrisponde a una porzione dello spettro della radiazione visibile. Chiamiamole frequenze dominanti. Se questo fosse vero, i colori dovrebbero variare ogni volta che uno spettro varia anche di quantità minime. Tuttavia noi sappiamo che molti colori spettrali con differenti frequenze dominanti vengono percepiti in modo identico. Ancora una volta possiamo applicare la soluzione proposta, la frequenza dominante è la proprietà presunta mentre quella responsabile della nostra percezione è la proprietà prossimale. Nella pratica, i modelli di colori non hanno mai una corrispondenza perfetta con la percezione umana del colore. Sono quasi tutti approssimazioni ragionevoli che gestiscono un certo ambito (dal modello RGB ai colori Pantone). In ciascuno di questi ambiti, il metamerismo non descrive un fatto percettivo, ma mette in luce l’incompletezza del modello di colore in uso.
	Analoghe considerazioni valgono per qualsiasi altra modalità sensoriale. Consideriamo il gusto. Quando mangio le fragole faccio esperienza del sapore di fragola. Io presumo che le fragole debbano avere una proprietà in grado di indurre la mia esperienza e so che le fragole sono tali da esprimere un sapore di fragola ogni volta che le mangio. Poi, in seguito a un qualche sviluppo storico, nasce una scienza del gusto. Gli esperti di questa disciplina ci insegnano che i sapori sono sostanze chimiche e io mi fido. Mi insegnano che, in realtà, il sapore delle fragole corrisponde a una data molecola. E credo anche a questo. Dopo qualche tempo qualcuno scopre un’altra molecola, molto meno costosa rispetto alle vere fragole. Se si mangia la nuova molecola si fa esperienza dello stesso sapore che si prova quando si mangiano le fragole. Le fragole e la nuova sostanza sono sapori metamerici in quanto sono diversi ma “sembrano lo stesso sapore”. Il mio cervello interpreta allo stesso modo due sostanze diverse e quindi associa a due molecole diverse lo stesso sapore? Niente affatto! La spiegazione tradizionale è fuorviante. Al contrario, dovrebbe essere ormai ovvio che, se le fragole e la nuova molecola producono lo stesso effetto nel nostro sistema percettivo – che è un qualche tipo di struttura fisica e non un’anima immateriale – devono condividere un carattere fisico comune. Di nuovo, se ho due chiavi che sembrano diverse ma aprono la stessa serratura, devono necessariamente condividere una caratteristica fisica comune: quella che causa l’apertura della serratura. Questa caratteristica fisica comune è condivisa sia dalle fragole sia dalla nuova molecola meno costosa. E costituisce la mia esperienza. La mia esperienza non è una qualità mentale che il mio cervello assegna erroneamente a due molecole erroneamente intrepretate come uguali. La mia esperienza è la la caratteristica comune delle due molecole (quella di fragola e quella prodotta sinteticamente). La mia esperienza è fuori del mio sistema nervoso.
	Nel caso dei sapori la proprietà fisica presunta è qualche proprietà concepita teoricamente, mentre la proprietà prossimale è qualcosa che è condiviso sia dalle fragole sia dalla nuova sostanza. Nel caso dei colori, la proprietà fisica presunta è, per dire, la frequenza della luce mentre la proprietà prossimale è un insieme piuttosto complesso di caratteristiche che appartengono a una macchia con colori dello spettro e le aree che ha intorno. Storicamente è istruttivo notare quanto spesso, a causa di fattori pratici, una proprietà è stata confusa con un’altra. Nel complesso, tutte le illusioni potrebbero essere espresse in termini di metamerismi. Tornando ai miraggi: una pozza d’acqua e uno strato di sabbia molto calda non sono altro che metameri visivi.

***

Prendiamo in considerazione un altro fenomeno ricorrente nel caso della percezione: la costanza percettiva. Scopriremo che, in fondo, costanza percettiva e metamerismo sono molto più simili di quanto non si sia notato. La costanza percettiva è la capacità del nostro sistema di farci percepire qualcosa in modo stabile e costante anche quando le circostanze percettive si modificano. Per esempio, io guardo un foglio di carta sotto il sole oppure alla luce di una vecchia lampadina a incandescenza e il suo colore mi appare sempre, all’incirca, bianco. Oppure, guardo Lucia da molto lontano e non ho l’impressione che sia diventata piccola, continua a percepirla all’incirca alta come me. Oppure ancora, osservo una moneta che faccio girare tra le dita e la percepisco come se fosse perfettamente circolare a prescindere dal suo orientamento. 
	Il concetto di costanza percettiva è basato su quello di stimolo prossimale, ovvero l’idea che tra noi e il mondo esterno ci sia un passaggio intermedio, il fenomeno fisico in prossimità dei nostri organi di senso. Nel caso della vista, lo stimolo prossimale è la mitica, e mai verificata, immagine retinica, ovvero quella piccola immagine alla rovescia che sui libri di scuola si insegna sia proiettata dentro l’occhio. Questa presunta immagine, se esistesse, dovrebbe variare in base a tanti fattori, per esempio in base alla distanza di un oggetto, poniamo il viso di Lucia, la sua corrispondente immagine cambierebbe di dimensioni. Il presunto stimolo prossimale cambia mentre il percetto e l’oggetto esterno rimangono costanti. Infatti, nel caso della costanza percettiva, le variazioni non interessano le proprietà dell’oggetto fisico, ma le proprietà dell’effetto che l’oggetto fisico esercita sui nostri organi di senso. 
	Osserviamo il foglio bianco sotto una luce gialla e quindi di nuovo sotto una luce bianca. Secondo la tradizione, fenomeni fisici differenti producono un’esperienza identica in seguito a ingegnose elaborazioni interne. Una tale conclusione non è necessaria. Esiste qualcosa di costante nei due casi e non è dentro il corpo, ma è nel mondo esterno, ovvero il colore del foglio di carta. A costo di ripetermi, se due situazioni producono lo stesso effetto dentro il nostro corpo, devono avere qualcosa in comune. Il fattore comune è la causa in atto delle nostre esperienze. In condizioni di luminosità diversa, lo stesso foglio di carta produce lo stesso effetto dentro il nostro corpo. Il concetto di costanza percettiva è richiesto soltanto se presumiamo che la causa della nostra esperienza sia lo stimolo prossimale invece dell’oggetto in atto.
	Una precisazione: l’effetto di cui parlo non è un’esperienza fenomenica ma un effetto fisico provocato dal foglio di carta. Per esempio in entrambi i casi, possiamo parlare di “bianco puro” o indicare lo stesso campione in una palette di colori Pantone. Se possiamo farlo, dentro il nostro sistema nervoso, a un certo punto, lo stesso effetto deve essere stato indotto dal foglio di carta in diverse condizioni di luminosità. Pertanto le due circostanze fisiche, per quanto riguarda la loro efficacia causale, sono equivalenti. Dunque esse condividono una proprietà comune che è la causa in atto della nostra esperienza. La proprietà comune è la proprietà prossimale.
	In sintesi, la costanza percettiva – che è di enorme interesse da un punto di vista cognitivo o psicologico – non è un problema. Metamerismo e costanza percettiva sono artefatti culturali e non fenomeni percettivi. Entrambi contrappongono ciò che percepiamo a ciò che dovremmo percepire secondo i modelli storici della percezione.

***

p. 120
Figura 12 L’illusione di Jastrow

L’elenco di illusioni potrebbe riempire un intero libro, ma non vorrei annoiarvi. Spero comunque che la struttura generale della strategia esplicativa sia abbastanza chiara: le illusioni sono modelli sbagliati riguardo a ciò che percepiamo e che siamo convinti di dover percepire. Potrei Continuare prendendo in esame molte altre illusioni stupefacenti e divertenti. Ogni volta la mente allargata ci permetterà di utilizzarle per scoprire qualcosa di interessante sulla differenza tra ciò che effettivamente percepiamo e ciò che crediamo di percepire.
	Prima di chiudere il capitolo, vorrei considerare un caso leggermente diverso da tutti quelli visti finora. Tutti i casi visi sono casi in cui un’illusione è il risultato della presenza di una proprietà prossimale. Saltuariamente però le illusioni emergono dall’assenza della proprietà prossimale. È istruttivo esaminare almeno un caso di questo tipo. Prendiamo l’illusione di Jastrow (Figura 12), scoperta da Joseph Jastrow nel 1889. Due forme sono identiche ma appaiono di dimensioni diverse. La figura A appare più piccola della figura B e dunque di una forma differente dato che in seguito al cambiamento di dimensioni la forma originale non potrebbe mantenersi. In questo caso, l’illusione è causata dall’assenza, invece che della presenza, della proprietà prossimale. La coppia di figure è priva della proprietà fisica prossimale rappresentata dall’aver la stessa dimensione, che è l’obiettivo della percezione standard in altre situazioni in cui le figure esterne istanziano questa presunta proprietà fisica.

p. 121
Figura 13. Il disco di Benham. Se il disco gira in senso orario i colori sono rosso, giallo, verde, blu; se gira in senso antiorario i colori sono A = blu, B = verde, C = giallo, D = rosso (dall’interno all’esterno).
time = tempo

***

Ho lasciato per ultimo un caso celebre e leggermente più complesso di tutti quelli visti finora. Nel 1894 il giocattolaio britannico Charles Benham realizzò una trottola circolare dipinta con disegni bianchi e neri che, quando girava, sembravano archi colorati con tinte chiare. La trottola generava una illusione di colore che stupì parecchio. Apparentemente la superficie acromatica della trottola era priva di qualunque colore mentre, quando veniva fatta girare, appariva colorata (Figura 13 in alto). È innegabile che, quando la trottola gira, compaiono dei pallidi colori. A titolo esemplificativo, consideriamo il rosso pallido del cerchio più interno. Come spiegarlo? Dov’è il colore rosso pallido che percepiamo? Dato che la trottola è priva di colore, si tratta forse di un colore mentale? Come al solito vi mostrerò perché, quando vediamo rosso,  il disco diventa veramente di colore rosso pallido. 
	Secondo la spiegazione tradizionale, la trottola di Benham è priva di colore e, quando gira, sembra essere colorata, in quanto noi percepiremmo una proprietà che fisicamente non c’è. Sulla superficie del disco non ci sarebbe nessun rosso pallido. Il rosso pallido esisterebbe soltanto nella nostra esperienza illusoria (qualunque cosa ciò voglia dire). Percepiremmo un rosso mentale. A quanto pare, e in modo sospettosamente troppo conveniente, un rosso siffatto si considera generato dal cervello.
	Secondo la teoria della mente allargata, il disco di Benham è davvero senza colori quando non gira. Però, quando gira, è di colore rosso chiaro. Come è possibile? L’unica possibilità è riconsiderare la nostra nozione di rosso chiaro. Il rosso chiaro è istanziato non soltanto da macchie di colore rosso chiaro statico, ma anche dal disco che gira. La proprietà che accomuna la macchia colorata di rosso chiaro e il disco che gira è la proprietà prossimale. Il disco che gira perciò è rosso pallido. Il disco che gira è fisicamente diverso da quello fermo e istanzia proprietà fisiche differenti.
	Confrontato con le altre illusioni note, il disco di Benham è insidioso per un fatto degno di essere menzionato. Sfrutta infatti un comune malinteso, vale a dire l’idea che le proprietà reali di un oggetto debbano rimanere le stesse negli oggetti in movimento e in quelli fermi. In altri termini, si presume che le proprietà fisiche del disco fermo debbano essere le stesse proprietà fisiche del disco che gira. Però un tale presupposto è ovviamente falso. Un oggetto in movimento e uno fermo hanno proprietà diverse.
	Per esempio, se riscaldo un oggetto, osservo che, via via che aumenta la sua temperatura, anche il suo colore cambia. Però il calore non è altro che la velocità media delle molecole. Quindi il colore è legato al movimento (per tanti motivi, tra i quali l’effetto Doppler e l’energia con cui le molecole rilasciano radiazione). Quindi, perché dovrebbe sorprendermi il fatto che un disco in movimento (in rotazione in questo caso) abbia un colore diverso rispetto a un disco fermo? Pensiamo alle ali iridescenti di alcune farfalle, le cui le sfumature cambiano in base all’angolo di osservazione e all’illuminazione. L’iridescenza è causata da riflessioni multiple prodotte da due o più superfici semitrasparenti in cui la fase si sposta e l’interferenza dei riflessi modula la luce incidente amplificando o attenuando alcune frequenze particolari.54 In un caso simile la differenza di colore è il risultato di un cambiamento nell’orientamento rispetto alla luce delle microstrutture nell’ala. Nel caso del disco di Benham, la differenza di colore è il risultato di un cambiamento nella quantità di moto relativa. I cambiamenti fisici inducono proprietà fisiche differenti. In conclusione, non esiste alcuna ragione per cui un oggetto non dovrebbe essere di colore rosso chiaro quando gira e acromatico quando è fermo. Un cambiamento delle proprietà fisiche determina un cambiamento in altre proprietà fisiche.
	E tuttavia perché dovrebbe essere di colore diverso? Nel caso del ferro incandescente o delle ali delle farfalle, abbiamo delle spiegazioni piuttosto convincenti, ma nel caso del disco di Benham? Dobbiamo scavare più a fondo nei dettagli del suo meccanismo. Una linea di indagine promettente considera il ruolo che giocano l’integrazione temporale e il movimento. Consideriamo per un momento un esempio meno impegnativo, vale a dire essere bianchi, grigi o neri. Prendiamo un semplice disco che gira su cui sono disegnati raggi alternati di colore bianco e nero. Non c’è nulla di grigio quando è fermo. Però, quando il disco sta girando a una velocità che supera quella del tempo di integrazione della risposta dei nostri fotorecettori, vediamo un disco grigio. C’è davvero un disco grigio? Sì. La proprietà che chiamiamo “grigio” è istanziata dal disco che gira ma non dal disco fermo. Non dimentichiamoci infatti che tutto esiste relativamente a qualcos’altro. Quindi dato che per noi un colore esiste relativamente al nostro occhio e poiché il nostro occhio non ha una velocità infinita, sarà necessario considerare una esistenza relativa al tempo di integrazione dentro la retina. Messi da parte certi pregiudizi inutili, non ci sono motivi per negare che un disco che gira sia grigio e che, quando è fermo, lo stesso disco sia o nero o bianco. Un disco bianco e nero diventa grigio relativamente a un sistema visivo con un tempo di integrazione come il nostro. Il grigio è una proprietà fisica relativa, come tutto il resto.
	Si potrebbe obiettare che la proprietà di essere grigi dipende dal tempo di integrazione della risposta del sistema visivo dell’osservatore. Ma non sarebbe una obiezione, ma il riconoscimento della natura relativa della proprietà del colore. In fondo anche i settori bianchi e neri sulla superficie del disco sono tali sono relativamente alle caratteristiche del sistema visivo dell’osservatore. Per esempio, se l’osservatore avesse un numero maggiore di tipi di coni nella retina, è probabile che quello che per un essere umano è bianco per lei non sarebbe più bianco. Se il bianco è considerato il caso in cui tutti i componenti primari hanno identica intensità, è improbabile che, se potessi campionare lo spettro con componenti primari differenti, otterrei valori identici. Oppure, se avessimo una risoluzione spaziale molto maggiore, qualunque superficie si dissolverebbe in un fantastiliardo di particelle multicolorate. In breve, il disco fermo in bianco e nero non è meno dipendente dalle peculiarità del mio sistema visivo di quanto non lo sia il disco grigio che osservo ruotare. Inoltre il disco fermo è in uno stato naturale tanto quanto lo è quando gira. Stare immobili non è una condizione ontologicamente più canonica dell’essere in rotazione. Pertanto l’obiezione è respinta: il grigio non è creato soggettivamente sulla base del tempo di integrazione, al contrario il grigio è percepito grazie al tempo di integrazione proprio dell’osservatore. Tutte le proprietà fisiche dipendono dalle giuste circostanze causali perché possano verificarsi. Esistono, insomma, relativamente ad altri sistemi fisici.
	Un miraggio e un disco di Benham rientrano dunque nella stessa categoria? Tutto sommato sì. Potrei obiettare che mentre posso scattare una fotografia di un miraggio non posso fotografare il rosso pallido della trottola che gira, e quindi il colore di Benham è una vera illusione. Ma questo non è proprio vero. Infatti, se scelgo un tempo di esposizione abbastanza lento e scatto una fotografia di un disco bianco e nero che ruota, il mio scatto mostrerà un disco grigio. Se poi modificassi la mia camera in modo da avere le stesse differenze per le varie componenti di colore, potrei avere una macchina che fotografa il rosso quando il disco gira. Se la mia macchina fotografica avesse tempi di integrazione diversi per componenti di colore differenti, scatterebbe fotografie colorate delle trottole di Benham.
	Infatti, un fenomeno simile a quello del disco di Benham affligge la maggior parte delle macchine fotografiche digitali in commercio. L’effetto Moiré, come viene chiamato, è una conseguenza dello schema Bayer (o Bayer pattern) [ndT Bayes è un errore di stampa] usato per l’interpolazione dei colori di pixel adiacenti e produce indesiderati colori “illusori” a partire da motivi acromatici. Però l’effetto Moiré non richiede l’esistenza di colori illusori dentro le macchine fotografiche. L’effeto dimostra che le macchine fotografiche digitali più comuni non colgono i colori, ma proprietà composite a partire da punti adiacenti. Anche le macchine fotografiche hanno le loro proprietà prossimali e presunte. Di conseguenza qualche volta è possibile fotografare un “rosso chiaro” che apparentemente non c’è ma che, in date circostanze, può avere luogo. Le proprietà composite sono parte dell’insieme di proprietà che la macchina fotografica coglie.
	Nel caso dei miraggi, è più facile la combinazione tra oggetti e fenomeni diversi: da una parte l’acqua e il riflesso, dall’altra la sabbia e il riflesso. Di conseguenza sono più facili da comprendere. Nel caso del disco di Benham, la proprietà fisica prossimale è talmente integrata nelle peculiarità del nostro sistema percettivo che è davvero difficile coglierla. Quando il disco di Benham viene fatto girare, non ci confrontiamo con due proprietà facilmente separabili, ma con una proprietà prossimale manifesta – il rosso chiaro – e con una proprietà presunta, concettualmente chiara ma nascosta: il disegno bianco e nero. Non potendo concettualizzare la relazione tra tali proprietà, siamo tentati di spiegare quanto vediamo per mezzo della percezione illusoria.
	Con uno slogan possiamo concludere che quando vediamo una cosiddetta illusione non vediamo alcunché di sbagliato, vediamo esattamente il mondo come è, ma in conseguenza di pregiudizi e modelli sbagliati circa quello che dovremmo vedere, siamo caduti nella illusione delle illusioni. 

Capitolo 5

La materia di cui sono fatti allucinazioni e sogni

L’invenzione di alternative all’opinione 
in esame costituisce una parte 
essenziale del metodo empirico

– Paul Feyerabend, 1975
[ndT trad it Contro il metodo, Feltrinelli Milano 1979 p.35]


Nel precedente capitolo, abbiamo affrontato il caso delle illusioni e abbiamo visto che, in fondo, non sono il frutto della differenza tra il mondo e come il mondo appare, sono casi in cui perceziamo qualcosa di completamente reale, solo che abbiamo un’idea sbagliata su quello che dovremmo percepire. Ci resta da affrontare il secondo ostacolo fondamentale per ogni teoria dell’esperienza cosciente: vale a dire le allucinazioni e i sogni. Se ci riuscissimo saremmo quasi sicuri di avere fatto centro e riusciremmo a ribaltare la tradizionale spiegazione delle allucinazioni secondo cui esiste una differenza insuperabile tra apparenza e realtà, tra esperienza e mondo, tra mente e mondo. 
Per avere un’idea della posizione ortodossa sulle allucinazioni da Cartesio ai giorni nostri, citerò William James che, nella sua opera monumentale I principi di psicologia del 1890 scrisse (i corsivi sono miei):

[cit] «Un’allucinazione è una forma di coscienza strettamente sensoriale, una sensazione piena e autentica come se vi fosse là un oggetto. Solo che l’oggetto non c’è».
[ndT trad it. Principi di Psicologia, Principato, Milano 1950, p.115]

	Quindi, il concetto chiave è che, nel caso delle allucinazioni, c’è l’esperienza ma non c’è l’oggetto fisico corrispondente. Quindi, ci troviamo di fronte a un ostacolo apparentemente insormontabile per la teoria. Se fosse vero che si può fare esperienza di qualcosa che in realtà non esiste affatto – come dichiara James nel passaggio citato – la teoria proposta crollerebbe. Coerentemente, fin dal tempo di James, la maggior parte degli studiosi ha dato per scontato che le allucinazioni fossero simili alla percezione se non fosse per l’assenza di oggetti esterni. Avere un’esperienza senza un oggetto esterno, se davvero stessero così le cose, sarebbe la principale ragione per distinguere mente e mondo, tra apparenza e realtà. Se le allucinazioni si verificassero quando non c’è nessun oggetto, l’esperienza dovrebbe essere generata da un dominio mentale interno. La maggior parte dei filosofi, degli psicologi e dei neuroscienziati (tutti ribadiscono l’assenza dell’oggetto esterno) si sono accontentati di questo punto di vista.55 Anche il bravissimo Oliver Sacks, in proposito ha scritto nel 1992:
	
[cit] Le definizioni precise della parola «allucinazione» variano ancora oggi in modo considerevole, soprattutto perché non è sempre facile discriminare dove si trovi il confine tra allucinazione, mispercezione e illusione. In genere, però, le allucinazioni sono definite come percetti che hanno origine in assenza di una qualsiasi realtà esterna: si tratta insomma di vedere, o di udire, cose che non ci sono.
[trad it Allucinazioni, Adelphi, Milano 2013, p. 1]

	Fortunatamente, come vedremo tra breve, questo pregiudizio, per quanto diffuso, non è basato su prove empiriche definitive. Sorprendentemente chi ha un’allucinazione, vede e sente cose che ci sono. Sembrerebbe un’assurdità, ma scopriremo che è così: dobbiamo soltanto rivedere il significato della nozione ingenua del qui e ora. Infatti, l’idea è quella di rivedere la estensione spaziotemporale del presente e quindi di riconcepire le allucinazioni come percezione di oggetti distribuiti nello spazio e nel tempo.
	Anche se molti ritengono che le allucinazioni siano diverse dal mondo reale, questa convinzione non è né una verità a priori né un fatto dimostrato. È qualcosa che dovrebbe essere dimostrato, nella sua possibilità e realtà, attraverso prove empiriche e sperimentali. Simili prove, come dimostrerò, non esistono. E se le prove empiriche sono state sopravvalutate dalla tradizione, l’intero castello di carte che ha contrapposto apparenza e realtà è destinato a crollare e fare spazio a una nuova visione della mente e della natura. Le allucinazioni, scopriremmo, non sono altro che forme inusuali di percezione.
	È possibile trovare un oggetto fisico per ogni allucinazione? È possibile se sostituiamo l’idea classica di oggetto, che tanto abbiamo visto essere superata dalla fisica, con quella di oggetto relativo. Non è una proposta da poco. Se riuscirò a mostrare che le allucinazioni sono casi di percezione di oggetti fisici reali, allora la spiegazione tradizionale che vorrebbe ridurre la percezione ad allucinazioni in tempo reale potrà finalmente essere scartata. In effetti, il mio obiettivo è capovolgere la direzione consueta della spiegazione: le percezioni non sono allucinazioni affidabili, piuttosto le allucinazioni sono percezioni di oggetti ricombinati a livello spazio-temporale.
	Per riuscirci è di fondamentale importanza poter sfruttare la geometria causale dell’esperienza delineata in precedenza. Gli oggetto fisici sono relativi e definiti nei loro rapporti causali estesi nello spazio e nel tempo. Il mondo in cui viviamo e la nostra esperienza sono il risultato di un processo analogo di costituzione della realtà. Le percezioni e le allucinazioni sono il mondo che è stato ritagliato e ricomposto in modi diversi, non sono due dimensioni diverse. Sia la percezione sia l’allucinazione però fatte di frammenti del mondo. La teoria della mente allargata mostra in che modo la percezione si può estendere fino a includere le allucinazioni. Queste, essendo prodotte dalle stesse dinamiche causali che definiscono la percezione, non appartengono a un mondo arbitrario interno. Le allucinazioni non spuntano fuori dal nulla nel chiuso di un privé mentale, ma sono ottenute ritagliando la stessa materia di cui è fatta la nostra esperienza: cioè il mondo fisico. Il modo in cui sono ricavate è meno ordinato e prevedibile rispetto a quello della percezione quotidiana, ma non è differente in termini metafisici (e nemmeno fisici!).

***

Il primo passo da compiere per capire come sono fatte le allucinazioni è esaminarle da vicino, in concreto, caso per caso. Nel mondo reale, infatti, le allucinazioni non sono tutte uguali come molti studiosi hanno sbrigativamente pensato adottando definizioni onnicomprensive come quella vista prima. Studiosi tanto diversi quanto famosi – Cartesio, William James, Bertrand Russell e Alfred J. Ayer – hanno adottato una nozione semplificata di allucinazione che si riassume nell’idea per cui le allucinazioni sarebbero esperienze senza un oggetto esterno. La maggior parte degli autori si limita a controllare se la cosa percepita è presente nello spazio e nel tempo immediatamente disponibili. Se l’oggetto non c’è, l’esperienza è dichiarata allucinazione. Una simile definizione è discutibile per almeno un paio di ragioni. Primo, come vedremo, il concetto di “esserci” è vago, impreciso e riduttivo. Secondo, la definizione è troppo grossolana perché non considera possibili differenze tra tipi diversi di allucinazioni. Nelle pagine seguenti affronterò proprio quest’ultimo problema.
	Nella realtà, le allucinazioni che le persone hanno veramente non sono così strane come spesso si presume che siano. Inoltre non tutte hanno lo stesso tipo di stranezza. Alcune allucinazioni si avvicinano molto alla percezione quotidiana. Sono quasi una replica fedele del mondo reale. Altre sono meno familiari. Tuttavia, tra la percezione e le allucinazioni più strane, esiste un continuum di casi. Le allucinazioni e il mondo quotidiano si differenziano gradualmente. La natura, ancora una volta, non fa salti.
	Per esempio, se nella mia allucinazione vedessi il cigno in cui mi sono imbattuto alcuni mesi fa a Boston, sarebbe meno strano che se vedessi, diciamo, un unicorno. Allo stesso modo sarebbe ancora più strano se nella mia allucinazione ci fosse un colore che non ho mai visto nella vita quotidiana e ancora più stupefacente se vedessi qualcosa di impossibile in termini nomologici, come un triangolo con quattro lati o un cubo a dodici dimensioni. In breve, possiamo tranquillamente dire che le allucinazioni possono avere un grado diverso di diversità rispetto alla vita quotidiana. Una classificazione delle allucinazioni basata su quanto si allontanano dal mondo reale sarà un primo passo per capirci qualcosa di più. Il nostro sforzo sarà premiato se scoprissimo che alcune di queste categorie sono vuote. E prima di dividere le allucinazioni, facciamo ancora un piccolo sforzo e ricordiamoci come si articola l’esperienza che, a sua volta, dividiamo in tre grandi classi.
	La prima classe è la percezione quotidiana. Percepiamo le cose come sono. Per esempio Lucia percepisce una mela rossa e una mela rossa esiste di fronte a lei. È lo scenario di Shangri-La. Questo scenario è immediatamente spiegabile usando l’identità esperienza-oggetto. Nella teoria della mente allargata, la percezione quotidiana è facile da spiegare: noi abbiamo esperienza di una mela rossa perché la nostra esperienza è la mela rossa.
	La seconda classe contiene le illusioni. Percepiamo qualcosa che esiste ma in modo diverso da ciò che è. Per esempio, percepisco una mela come rossa, ma ho ragione di credere che sia verde. Nel capitolo precedente, però abbiamo visto come questo caso sia riducibile alla percezione, ovvero alla percezione di proprietà fisiche in atto esistenti anche se non coincidono con le nostre convinzioni. Le illusioni possono essere risolte revisionando le nostre convinzioni a proposito delle proprietà e degli oggetti che percepiamo.
	Terza e ultima è l’ampia classe delle allucinazioni. Propongo di dividerla in due: allucinazioni ordinarie e allucinazioni straordinarie. Le allucinazioni ordinarie sono esperienze di oggetti o di parti di oggetti di cui si è avuto esperienza in precedenza. Le allucinazioni straordinarie sono esperienze di oggetti o parti di oggetti fatte di parti di cui non abbiamo mai fatto esperienza (per esempio sognare una mela di un colore mai visto).
	La mente allargata fa un’altra previsione precisa a questo riguardo; una previsione che va contro l’opinione diffusa: la classe delle allucinazioni straordinarie è vuota. Non si sono mai verificate. Sono soltanto un mito scientifico appoggiato da interpretazioni filosofiche. Nessuno ha mai sognato o avuto una allucinazione di un colore che non ha visto prima. Lo so che i filosofi spesso non si preoccupano del fatto che non si siano mai verificate. Loro fanno uso di un’arma che raramente viene messa in discussione: la concepibilità. Molti autori dicono, non importa se nessuno ha mai sognato un colore che non esiste, basta che sia concepibile. Ma a me non basta e non dovrebbe bastare a nessuno con una formazione scientifica. Certo, potrei dire è concepibile avere una palla d’oro priva di massa. Ma questo, per me, non direbbe niente sulla effettiva natura dell’oro, ma mostrerebbe soltanto i limiti della mia conoscenza del rapporto tra gli automi di oro e la massa. Quindi, molto rapidamente, sostengo che la concepibilità non è una prova sufficiente. La pura speculazione qui non ci aiuta. Dobbiamo considerare le prove empiriche disponibili. Dobbiamo scoprire se esistono persone che hanno avuto un’allucinazione i cui componenti elementari non erano causati dal mondo esterno e dunque originatasi in un mondo puramente mentale. E se non trovassimo alcuna prova empirica a sostegno dell’esistenza delle allucinazioni straordinarie, tutte le tesi basate sulla possibilità di avere allucinazioni completamente slegate dalla realtà, crollerebbero miseramente. Infatti, come vedremo, le allucinazioni ordinarie possono essere facilmente spiegate in termini di percezione ricombinata nello spazio e nel tempo. Entriamo ancora di più nel dettaglio delle varie allucinazioni.
	A loro volta, le allucinazioni ordinarie si possono ulteriormente suddividere in due sottogruppi. Il primo sottogruppo comprende casi in cui abbiamo esperienza di cose che non esistono quando le esperiamo ma di cui abbiamo avuto esperienza da qualche altra parte e in qualche altro momento: per esempio quando Lucia ha esperienza di una mela rossa e non c’è nessuna mela rossa, però in passato Lucia ha visto altre mele rosse. Il secondo sottogruppo comprende casi in cui esperiamo cose che non esistono quando le esperiamo ma le cui proprietà o parti abbiamo già percepito da qualche altra parte e in qualche altro momento anche se in un ordine diverso: così Lucia esperisce una elefante rosa e non c’è nessuna pachiderma, però Lucia ha visto macchie colorate di rosa ed elefanti. Il punto chiave di queste allucinazioni è che sono il risultato del rimescolamento spaziotemporale di oggetti in atto. Cioè possono essere spiegate come la percezione di componenti della vita di Lucia in combinazioni nuove. Ecco allora che le allucinazioni ordinarie possono essere spiegate in termini di oggetti. Non richiedono alcun mondo mentale.
	Per contro, le allucinazioni straordinarie riguardano casi (o riguarderebbero perché non esistono) in cui ciò di cui facciamo esperienza non può essere ricondotto ad alcuna esperienza precedente. Anche queste possono essere divise in sottogruppi, ben tre questa volta. Il primo sottogruppo comprende casi in cui esperiamo cose che non esistono quando ne abbiamo esperienza e di cui non abbiamo mai avuto esperienza anche se potremmo averne: Lucia ha esperienza di una mela rossa e non c’è nessuna mela rossa. Inoltre Lucia non ha mai visto oggetti rossi o mele. A questo sottogruppo appartiene la sfumatura mancante di blu postulata da Hume. Il secondo sottogruppo comprende casi in cui abbiamo esperienza di cose che non esistono quando le esperiamo, di cui non abbiamo mai avuto esperienza prima e che però non potremo mai esperire: per esempio Lucia ha esperienza della luce infrarossa prodotta dalla mela. A causa dei suoi limiti sensoriali Lucia non è in grado di percepire l’infrarosso. Ciononostante l’infrarosso è un fenomeno fisico e, se il corpo di Lucia fosse diverso, in teoria potrebbe percepirlo. Infine, il terzo gruppo è il più estremo: abbiamo esperienza di cose che non esistono quando le esperiamo, di cui non abbiamo mai avuto esperienza e che non potremmo mai esperire tramite un’esperienza in atto: Lucia, per esempio, esperisce un triangolo con quattro lati.
	Le allucinazioni ordinarie non sono nient’altro che percezioni di oggetti ricombinati nello spazio e nel tempo, mentre le allucinazioni straordinarie semplicemente non esistono perché richiederebbe un atto di creazione ontologica da parte della mente. E, come vedremo, non esistono nemmeno in pratica. Cioè non ci sono casi noti di persone che abbiano fatto proprio questo tipo di allucinazioni. Per vedere che le cose stanno così, considereremo le allucinazioni ordinarie separatamente dalle altre classi di allucinazioni. Le allucinazioni ordinarie non pongono un problema metafisico, sono limitate dalla nostra esperienza in atto. Perciò la teoria presenta due punti fondamentali (che sono anche previsioni empiriche):

• Le allucinazioni ordinarie sono una forma di percezione
• Le allucinazioni straordinarie non esistono

Percezione standard
Fare esperienza di cose che ci sono.
Faccio esperienza di una mela rossa e la mela rossa esiste.
Illusione
Fare esperienza di cose che ci sono, ma in modo differente.
Faccio esperienza di una mela rossa e una mela rossa c’è, ma ho ragione di credere che sia verde.
Allucinazione ordinaria
I
Fare esperienza di cose che non esistono quando le esperiamo ma di cui abbiamo già avuto esperienza da qualche altra parte e in qualche altro momento.
Faccio esperienza di una mela rossa e non c’è nessuna mela rossa davanti a me, ma ho visto mele rosse prima.
Allucinazione ordinaria II
Fare esperienza di cose che non esistono quando le esperiamo ma le cui proprietà abbiamo già percepito da qualche altra parte e in qualche altro momento anche se in un ordine differente.
Faccio esperienza di una mela rossa e una mela rossa non c’è e io non ne ho mai vista una, ma ho visto macchie di colore rosso e mele verdi prima.
Allucinazione straordinaria I
Fare esperienza di cose che non esistono quando ne abbiamo esperienza e di cui non abbiamo mai avuto esperienza prima ma di cui potremmo avere esperienza.
Faccio esperienza di una mela rossa e la mela rossa non c’è. Ciononostante non ho visto né oggetti rossi né mele. Questo è il caso della sfumatura di blu mancante di Hume. 
Allucinazione straordinaria II
Fare esperienza di cose che non esistono quando le esperiamo, di cui non abbiamo mai avuto esperienza e che non potremmo mai esperire.
Faccio esperienza di luce infrarossa proveniente dalla mela. A causa dei miei limiti, non è possibile che io percepisca l’infrarosso. Tuttavia, l’infrarosso è un fenomeno fisico e, in teoria, potrei percepirlo se il mio corpo fosse diverso.
Allucinazione straordinaria III
Fare esperienza di cose che non esistono quando le esperiamo, di cui non abbiamo mai avuto esperienza e che non possono essere esperite mediante un’esperienza in atto.
Faccio esperienza di un triangolo con quattro lati.

Tabella 1. Casi di esperienza e tipi di allucinazione.

Il secondo punto è una previsione empirica forte e verificabile: quando abbiamo un’allucinazione o altre esperienze simili, possiamo fare esperienza soltanto di oggetti e proprietà o loro combinazioni con cui abbiamo avuto un contatto fisico nel corso della nostra vita.
	Se le allucinazioni straordinarie fossero reali, sarebbero molto più difficili da spiegare in termini metafisici rispetto a quelle ordinarie. Infatti non potrebbero originarsi a partire dal mondo fisico. Implicherebbero che quanto esperiamo sia indipendente dal mondo fisico, addirittura impossibile all’interno del mondo fisico, dal punto di vista nomologico e anche della contingenza. Soltanto le allucinazioni straordinarie, se fossero reali, darebbero sostegno alla tesi che considera le allucinazioni come prodotti esclusivamente mentali [ndT è da un po’ che non ne parla l’ho ribadito]. Al contrario, se venisse fuori che le allucinazioni sono sempre ordinarie, potremmo spiegarle ampliando la percezione in modo da incorporare un’estensione spaziotemporale più vasta del consueto. La geometria causale dell’esperienza illustrata nel capitolo precedente ha tutte le risorse necessarie per rendere ragione delle allucinazioni ordinarie.

***
Il primo passaggio prevede di dimostrare che le allucinazioni ordinarie non sono nient’altro che percezioni di oggetti compositi in termini spaziotemporali. Se nelle nostre allucinazioni compaiono oggetti che abbiamo incontrato prima, la distinzione tra allucinazione e percezione intuitivamente si riduce. Possiamo quindi immaginare una serie ininterrotta di casi che vanno dalla percezione quotidiana alle allucinazioni, ai sogni e al ricordo senza soluzione di continuità. La distinzione tra allucinazione e percezione è come quella tra una collina e una montagna. La differenza è di rilevanza pratica e non esprime uno iato metafisico.
	L’idea chiave è che se la percezione di un oggetto si può identificare con l’oggetto che è la causa dell’attività cerebrale corrente, le allucinazioni si possono interpretare come percezioni di oggetti che sono ancora causa dell’attività cerebrale e che occupano una posizione più arretrata nel presente allargato. Un passato con queste caratteristiche è ancora parte del nostro presente, è ancora causalmente attivo. Che cosa potremmo chiedere di più? Il tempo dell’esperienza non è il tempo dei neuroni, ma il tempo del mondo.
	Ho già più volte ricordato che la percezione non è mai istantanea: richiede spazio, tempo e passaggi causali da completare. Gli oggetti che noi percepiamo non sono mai istantanei. Questo non dovrebbe sorprendere dato che i processi causali possono raccogliere cause passate dovunque e ogni volta che vogliono. Così, se io nel corso della mia vita avessi visto, per esempio, una mela rossa, è probabile che, se il processo causale fosse ancora in atto, presto o tardi vedrei nuovamente la mela rossa. Non vedrei un’immagine della mela rossa. Vedrei la mela rossa come l’ho vista la prima volta. Quando questo accadrà, chiamerò la mia esperienza sogno, ricordo o allucinazione. Però sarà comunque una percezione. Chiamo ricordi o allucinazioni quelle percezioni troppo lontane nel tempo per permettermi di allungare la mano e raggiungere la mela.
	Ribaltando il tradizionale modello causale della percezione, se la percezione ha luogo nel tempo, lo stesso deve valere per un’allucinazione. Se la percezione quotidiana ha luogo a prescindere da un divario temporale (come abbiamo visto succedere), il tempo non costituisce più un fattore critico. Così le allucinazioni degli oggetti e delle loro proprietà sono solo casi di percezioni insolitamente differite e composite. La mia proposta è che ogni volta che vediamo una mela rossa durante un’allucinazione, la nostra esperienza è possibile perché in precedenza una mela rossa è stata all’origine di una catena causale o, almeno, perché cose rosse e mele lo sono state. Le mele rosse nelle allucinazioni sono ì cause composite in termini spaziotemporali, non importa dove e quando i loro componenti sono entrati in contatto con il nostro corpo. La previsione risultante è che possiamo avere l’allucinazione di qualcosa soltanto se questa è costituita da oggetti e proprietà che abbiamo già incontrato prima.
	Approfondiamo ora la somiglianze che esiste tra percezioni e allucinazioni sfruttando un esempio. Bob ha percezioni normali ma, a causa di un’insolita malattia, i suoi processi percettivi sono differiti da processi neurali aggiuntivi. Inizialmente il ritardo si nota appena. Sfortunatamente per Bob, questo ritardo aumenta con il tempo. Dopo un certo tempo Bob incomincia ad avere problemi a interagire con oggetti che si muovono rapidamente. Comunque può ancora gestire oggetti statici che si muovono in modo relativamente lento. Il suo mondo personale è diventato simile a quello che potremmo immaginare possiede una lumaca (che è ovviamente molto diversa da Bob). Nonostante la gravità del suo disturbo, Bob continua a percepire il mondo, anche se in modo differito. Inoltre, può fronteggiare i ritardi arbitrariamente lunghi introducendo un ritardo corrispondentemente lungo nelle sue azioni. Bob affronta il suo disturbo rallentando le proprie azioni. Anche se i rapporti sociali con i suoi coetanei sono ora dolorosamente lenti, Bob continua comunque a fare esperienza del mondo. La morale che si trae dal disturbo di Bob è che nessun ritardo, per quanto grande, può trasformare la percezione di Bob in un’allucinazione. In modo simile possiamo immaginare una serie continua di casi intermedi, dalla percezione quotidiana al sogno, alla memoria fino all’allucinazione. Dato che Bob non ha allucinazioni, vale lo stesso per me quando esperisco, per esempio, la mela che ho mangiato ieri. Non vedo un’immagine della mela di ieri, è proprio la mela di ieri che è ancora causalmente rilevante per quello che faccio.
	La percezione è un processo causale che ha bisogno di spazio e tempo per completarsi. La quantità di spazio e tempo non è importante, può essere grande o piccola; dipende solo dalle giuste geometrie causali. Un tempo più o meno lungo non cambia il fatto che nell’esperienza percepiamo qualcosa di esterno. Certi processi percettivi, a causa di varie condizioni fisiche, necessitano di un intervallo di tempo più lungo per completarsi. La percezione standard media richiede 100-300 millisecondi per concludersi. Occasionalmente i processi possono estendersi su intervalli di tempo più lunghi: minuti, ore, giorni, mesi e anni. Questi casi sono normalmente chiamati ricordi, sogni e allucinazioni. Ma sono comunque soltanto esempi di percezione.
	Perché è più facile considerare alcune esperienze percezioni? La risposta è di natura pratica. L’abbiamo già accennato, ma il concetto è così nuovo che richiede qualche ripetizione. Poiché il mio comportamento prevede quasi sempre una interazione con ciò che si percepisce, è consuetudine considerare come percezione soltanto quei processi che mi permettono di interagire in modo efficace con i loro oggetti. Perciò si è soliti descrivere come percezione soltanto quei processi che sono abbastanza veloci da permettermi di contrattaccare, per così dire. È come cercare di sparare a qualcosa che si trova davvero molto lontana. Non potrei mai colpirla. È troppo lontana, è nel passato. Però non c’è alcuna soglia magica da superare. Da un punto di vista puramente percettivo, percepire un oggetto 300 secondi o 300 giorni dopo che la luce è rimbalzata sulla sua superficie è come percepirlo dopo 300 millisecondi, proprio come accade nel caso di ogni percezione quotidiana. Io sfido chiunque a trovare condizioni logiche o limiti fisici che distinguano processi fisici che durano 300 millisecondi da processi fisici di 300 giorni. Una volta ammesso – come ogni serio fisicalista dovrebbe fare – che un processo causale incorpora la relazione tra la mela rossa e la mia attività neurale, nulla distingue le percezioni dalle allucinazioni ordinarie. I processi causali non hanno una data di scadenza. Se una percezione si verifica con un intervallo di tempo di 300 millisecondi, può farlo anche con un qualsiasi altro intervallo, purché vengano soddisfatte le stesse condizioni causali. Il processo causale incorpora una relazione tra un oggetto e il mio corpo. La mia esperienza non rappresenta l’effetto neurale finale. La mia esperienza è sempre la causa esterna. La mia esperienza è l’oggetto.
	Che cosa separa la percezione standard dalle esperienze come il ricordo, i sogni e le allucinazioni? Una differenza pratica. Quando percepisco la mela rossa sul tavolo, posso afferrarla e mangiarla. Quando vedo la mela rossa in un’allucinazione non posso mangiarla. La differenza tra i due casi è eminentemente pratica. Consideriamo un’allucinazione ordinaria del secondo tipo. Io esperisco la macchia rossa che ho percepito, per esempio, una settimana fa a New York, vicino alla mela verde che ho percepito un mese fa a Roma. La mela rossa formata dalla macchia rossa che ho visto a New York e dall’oggetto a forma di mela che ho visto in Italia è un oggetto composito in termini spaziotemporali. La causa della mia percezione è un oggetto che gli analitici americani in onore di un politico repubblicano chiamano gerrymanderizzato: cioè costituito da ritagli bizzarri della realtà. La mela italo-americana è altrettanto fisica della mela rossa: entrambe sono causa della mia attività cerebrale. Poiché non posso mangiare la mela italo-americana per evidenti limiti spazio-temporali, immagino di avere un’allucinazione. La cosa ha senso da un punto di vista pratico, ma non la si deve prendere come il segno di un abisso metafisico. D’altronde, anche la mela rossa, che adesso è sul tavolo, è a sua volta estesa in termini spaziotemporali, anche se l’intervallo spaziotemporale che la separa dal mio corpo è molto più breve. La mela che vedo nell’allucinazione è fatta di elementi estesi nello spazio e nel tempo. Ma anche la mela che io percepisco è fatta di elementi estesi nello spazio e nel tempo. Questi ultimi si dà il caso che siano più vicini al mio corpo. Nessuna differenza metafisica separa la percezione dalle allucinazioni ordinarie. Per consuetudine chiamiamo percezione le esperienze fatte di oggetti che possiamo manipolare. Chiamiamo sogno, ricordo, allucinazione e osservazione astronomica le esperienze i cui oggetti non possono essere manipolati. In un certo senso, le allucinazioni sono percezioni con un valore pratico limitato.
	La mancanza di una sostanziale differenza tra i due casi – a parte l’impossibilità pratica di mangiare o afferrare l’oggetto nei casi di allucinazione ordinaria – spiega perché nessuna differenza introspettiva distingua l’allucinazione dalla percezione. La nostra esperienza non è contrassegnata da nessuna differenza introspettiva. In entrambi i casi percepiamo una mela rossa. Nella percezione quotidiana percepiamo la mela rossa che era sul tavolo 300 millisecondi prima (e che c’è ancora data “la velocità media delle mele nel mio ambiente”). Nel ricordo percepiamo la mela rossa che era sul tavolo, per esempio, nel novembre del 2014, 300 giorni prima. Infine, nell’allucinazione, percepiamo la mela rossa che era a New York mescolata con la mela verde che era a Roma. La percezione, il ricordo e l’allucinazione sono processi simili per tipo e tuttavia differenti per estensione temporale. Questa estrema somiglianza fenomenologica è stata chiamata, nella recente letteratura filosofica, l’assunto del tipo in comune (common kind assumption) e, pur essendo un fatto evidente, è stata persino negata da alcuni filosofi, pur di salvare altri pregiudizi.
	Per finire questo paragrafo, direi che è facile comprendere come mai i processi percettivi correlati a un’azione godano di una reputazione e di uno status speciali. Dopotutto, se fossimo costantemente distratti dalle mele rosse incontrate nel corso della nostra vita, finiremmo per trascurare quelle di fronte a noi e, come risultato, finiremmo per morire di fame, persi senza speranza in un passato eternamente percepibile. Sognare a occhi aperti ha i suoi pericoli. È logico che ci debbano essere meccanismi che ci impediscano che eventi distanti temporalmente ci sommergano. Questi meccanismi dovrebbero permetterci di concentrarci sulle nostre continue e pressanti interazioni quotidiane con l’ambiente. Per motivi pratici, di solito è meglio vivere in un breve presente piuttosto che in un passato, più o meno, remoto.
	Per convincervi che un’allucinazione è, a tutti gli effetti, una percezione differita, consideriamo il caso classico di un’allucinazione prodotta all’interno del corpo, vale a dire le stimolazione dirette del cervello effettuate da Wilder Penfield negli anni ’50.56 Le prove empiriche raccolte da Penfield si sono dimostrate fondamentali per elaborare l’idea secondo cui le allucinazioni sarebbero immagini prodotte internamente dal cervello. L’effetto che l’esperimento così celebrato condotto da Penfield sulla corteccia di pazienti coscienti ha avuto sulla concezione popolare del cervello non può essere sottostimato. Le scoperte di Penfield sono state ritenute la prova definitiva del fatto che la coscienza sia generata all’interno del cervello.57 Numerosi film e cartoni animati si sono ispirati a questi esperimenti, da Matrix a Inside Out. Ma la comune interpretazione del lavoro di Penfield è veramente basata sui suoi risultati sperimentali? Sorprendentemente no. Esaminiamo insieme i suoi esperimenti per vedere se l’entusiasmo popolare è giustificato.
	Dal 1950 al 1958, Penfield raccolse una serie di resoconti stilati in prima persona riguardanti le esperienze di soggetti coscienti mentre il loro cervello era stimolato direttamente. Lo studioso americano non è stato né il primo né l’ultimo a svolgere questo tipo di esperimenti. Al giorno d’oggi, procedure invasive simili sono ancora utilizzate ma solo in un numero limitato di interventi chirurgici, ma la corteccia può essere stimolata direttamente usando altre tecniche quali la stimolazione magnetica.58 L’importanza di Penfield sta nel fatto che è stato il primo a raccogliere un resoconto dettagliato di ciò che i soggetti provavano durante la stimolazione cerebrale diretta. Come funzionavano i suoi esperimenti? Il cervello del soggetto, in anestesia locale e cosciente, era stimolato tramite un elettrodo e, come risultato, il soggetto faceva esperienza di qualcosa di diverso da ciò che aveva intorno. Per esempio il soggetto poteva vedere lampi di luce o anche persone che non erano presenti nella stanza. Quindi sembrerebbe che il cervello sia autosufficiente a produrre dei contenuti fenomenici. Secondo l’interpretazione comune, l’esperienza è generata nel cervello a seguito della stimolazione elettrica e ciò che percepiamo è un film generato e proiettato nel cervello. Adesso vedremo subito perché questa conclusione è affrettata e non è supportata dai dati sperimentali raccolti dallo stesso Penfield e neppure da esempi successivi di stimolazione cerebrale diretta (come quella magnetica).
	Il punto chiave è che l’interpretazione comune ha sempre supposto che la stimolazione diretta produca allucinazioni straordinarie, con un contenuto arbitrario, mentre i dati raccolti sono univoci: la stimolazione produce solo allucinazioni ordinarie, il cui contenuto è sempre riconducibile a momenti precedenti nella vita del paziente. Infatti, contrariamente all’opinione diffusa, la stimolazione diretta del cervello, e altre tecniche simili, non producono mai nuove esperienze, ma si limitano a ricombinare eventi passati. Non è un particolare di secondaria importanza il fatto che Penfield lavorasse con adulti il cui cervello era il frutto di un prolungato intreccio causale con il mondo. Il cervello di quelle persone non era un ammasso isolato di cellule. Era parte del corpo che, a sua volta, era parte del mondo. Considerando la capacità che ha il cervello di creare esperienza, il vero esperimento – mai effettuato da Penfield – sarebbe stato la stimolazione di un cervello isolato fin dalla nascita. Un esperimento così radicale ed eticamente impossibile – simile allo scenario sfruttato nel film di fantascienza Matrix – sarebbe l’unico in grado di verificare se il cervello sia veramente capace di generare un mondo mentale interno. Alternativamente, Penfield avrebbe potuto cercare nei resoconti dei suoi pazienti se, stimolando il cervello, si potevano ottenere esperienze fenomeniche caratterizzate da una scarsa, o da nessuna, connessione con la vita reale del soggetto, qualcosa di simile alle allucinazioni straordinarie. Ma non l’ha fatto. Tutti i suoi pazienti hanno riportato soltanto allucinazioni ordinarie il cui contenuto consisteva sempre di eventi, persone, oggetti reali ricomposti in vario modo. Ciononostante, l’interpretazione comune del suo lavoro non ha distinto tra allucinazioni ordinarie e straordinarie e tutti si sono convinci che il cervello sia in grado di produrre qualsiasi tipo di contenuto mentale. Questo non è vero! Il cervello non crea alcunché! La stimolazione diretta induce la percezione ricombinata del passato, e la chiamiamo allucinazione.
	Penfield è stato come un idraulico che, armeggiando con tubature arrugginite in un vecchio edificio, è riuscito a far uscire un po’ d’acqua e a bagnare il pavimento impolverato. Non ha creato l’acqua gingillandosi con tubature e valvole. Non ha creato un’esperienza fenomenica inducendo l’attività dei neuroni. La stimolazione elettrica ha interagito con una più vasta rete causale storica con cui il cervello dei soggetti era già coinvolto ben prima del momento in cui è stato sottoposto a stimolazione. Per esempio, se un’area neurale ha assunto una certa struttura in seguito all’incontro con un partner affascinante, l’incontro con il partner in questione sarà tra le cause effettive di una qualche futura attività che avrà luogo nella struttura neurale. Le stimolazioni successive del cervello del soggetto condivideranno questa storia causale più lunga. Una precisa attività in una precisa parte del cervello costituisce il prodotto causale di eventi passati tanto quanto dell’impiego dell’elettrodo da parte di Penfield.
	Sorprendentemente, e contrariamente all’interpretazione comune, una delle più importanti
– scoperte di Penfield è il contrario di quanto si è normalmente detto. Penfield ha scoperto che le allucinazioni sono solo e sempre un ricombinazione di eventi passati, mai pura creazione mentale. Ma pochi se ne sono accorti.
	I dati sperimentali dimostrano che le allucinazioni sono sempre e soltanto “ordinarie”. Eppure questo fatto è sempre stato davanti agli occhi di tutti. Già nel 1888, il neurologo britannico John Hughlings Jackson notò, nel suo lavoro pionieristico Epilepsy, che durante le allucinazioni «ritornano antiche scene». E lo stesso Penfield scrisse più volte che le allucinazioni sono sempre combinazioni di episodi passati della vita dell’individuo. È istruttivo leggere qualche estratto dalle parole dei pazienti raccolte da Wilder Penfield e Phanor Perot nella loro monumentale opera sulla stimolazione cerebrale del 1963:

[cit] «Era come avere compagnia nella stanza. […] come trovarsi in una sala da ballo, come stare sulla porta di un liceo, come quello di Kenwood [… ] (sentivo) voci di persone». Su richiesta ha risposto: «Parenti, mia madre. […] sembrava che i miei nipoti fossero venuti in visita a casa mia. […] Si stavano preparando per tornare a casa indossando cappotti e cappelli». Dovendo dire dove, spiegò: «In soggiorno – la stanza di fronte verso cui si stavano muovendo. Erano in tre e mia madre stava parlando con loro. Era sbrigativa – di fretta. Non riuscivo a vederli chiaramente o a udirli distintamente». (Caso 2)

«Ora sento la musica – un breve pezzo carino». La stimolazione era continuata. La paziente è diventata più loquace del solito e ha spiegato che la musica era qualcosa che aveva udito alla radio – era la sigla di un programma per bambini. Su richiesta ha spiegato che era un disco». (Caso 6)

Una voce diceva «Jimmy, Jimmy, Jimmy». Su richiesta la donna ha spiegato che era il nome di suo marito e quello che lei usava per chiamarlo. (Caso 8)

Il chirurgo ha detto: «Mi dica se torna di nuovo». Immediatamente dopo l’applicazione dell’elettrodo, l’uomo ha detto: «Sì, vattene». Era la voce di un uomo in una sala biliardo, che diceva ad A. P. di andarsene. Su richiesta l’uomo ha detto: «Ero già stato prima in una sala biliardo; potrebbe essere la stessa oppure no». Sei settimane dopo l’operazione, in clinica A. P. è stato interrogato a riguardo. Ha spiegato così che ricordava chiaramente l’incidente: era accaduto circa tre anni prima. Era arrabbiato per aver sbagliato un colpo sul biliardo e aveva rotto la sua stecca. Il proprietario aveva cercato di buttarlo fuori ed era scoppiata una rissa. L’incidente aveva lasciato una vivida impressione su di lui». (Caso 13).

	Non è necessario insistere ulteriormente. Le scoperte di Penfield non hanno mai offerto alcuna prova di qualcosa che non fosse un’allucinazione ordinaria. Stimolando il cervello non ha mai prodotto una allucinazione straordinaria. I suoi risultati mostrano che le allucinazioni sono un caso di percezione differita e ricombinata. I suoi esperimenti hanno dimostrato che la stimolazione diretta del cervello permette ai pazienti di percepire il passato ricombinato, e solo quello.
	Nella realtà, le allucinazioni sono ben lontane dall’essere quel mondo arbitrario fatto di immaginazione senza limiti nel quale credono i filosofi e la gente comune. E quindi? Di che cosa sono fatti i sogni e le allucinazioni? Come la percezione standard, allucinazioni e sogni sono fatte dal mondo, non importa se il mondo è quello che viviamo ora o quello che – accaduto ore, giorni, mesi o anni fa – è tutt’ora presente. Le allucinazioni sono percezione differita di oggetti compositi dal punto di vista spaziotemporale.

***
Ovviamente, rimangono ancora alcune obiezioni. Innanzitutto, se noi siamo identici all’oggetto percepito quando lo percepiamo e siamo parimenti identici all’oggetto dell’allucinazione quando abbiamo l’allucinazione, perché non percepiamo continuamente il nostro passato? In altre parole perché non abbiamo continuamente allucinazioni? O, viceversa, che cosa innesca un’allucinazione? Vi avverto questo paragrafo sarà un po’ tecnico. Ma non vi spaventate, se lo trovate noioso, potete saltarlo e poi magari tornare qui se proprio non siete convinti che le allucinazioni sono una forma di percezione.
	Si pensa che le allucinazioni siano fenomeni mentali perché sono spesso innescate da eventi interni alla testa, per esempio quando un elettrodo, una droga o un processo psicologico sembrano agire sulla corteccia cerebrale. Quando abbiamo un’allucinazione, il corpo sembra sovente isolato dalle influenze esterne. Inoltre le cause immediate delle allucinazioni, come la stimolazione cerebrale diretta, non sembrano coincidere con la nostra esperienza. Per esempio Penfield stimolava direttamente il cervello del soggetto e, come risultato, il soggetto aveva un’allucinazione in cui sentiva un concerto di pianoforte. Ma lo stimolo elettrico di Penfield non assomiglia a un concerto di pianoforte! Lucia va a dormire e, a causa di qualche processo interno, sogna di camminare su una spiaggia solitaria. La prima risposta a obiezioni di questo tipo è che si potrebbe applicare esattamente la stessa logica alla percezione standard. Infatti anche nella percezione quotidiana i processi neurali interni non hanno niente in comune con la nostra esperienza. L’attività neurale ha sia cause interne che esterne. Quando Lucia ascolta un concerto di pianoforte, il suo cervello non è simile a un concerto per pianoforte.
	La soluzione è la cosiddetta double preemption (o “prelazione causale doppia”). Che cosa si intende per prelazione causale? Quando, per esempio, un condannato a morte viene colpito da un infarto prima che il plotone gli spari. In questo caso, l’infarto esercita una prelazione causale sulla causa di morte rappresentata dalle pallottole. Ma se, un attimo prima, un medico avesse dato un farmaco salvavita al condannato (e quindi avesse esercitato una prelazione sull’infarto), il medico sarebbe stato, sorprendentemente tra le cause che portano alla morte per fucilazione del condannato. Quindi, la prelazione doppia, una causa che blocca una causa intermedia che avrebbe bloccato un’ultima causa, è la chiave per causare qualcosa pur essendo completamente diversi da ciò che si causa. Può sembrare complicato, ma non lo è.
	Applichiamo la prelazione doppia al cervello e usiamo una terminologia più semplice: l’inibizione. Una causa che esercita la prelazione è il classico fattore inibitore in neuroscienze o in psicologia. Quindi potremmo chiamare questo modello, il modello della doppia inibizione. Una causa locale – per esempio l’elettrodo di Penfield – interrompe l’azione di una fattore inibitore che stava a sua volta bloccando una precedente causa– come un concerto di pianoforte a cui il soggetto ha assistito qualche anno prima. La causa locale (elettrodo) elimina uno sbarramento che impediva la percezione di un evento passato (il concerto). Le prove empiriche sono sorprendentemente e coerentemente a favore di questa ipotesi! Infatti, nella maggior parte dei casi, le presunte cause interne di allucinazioni sono fattori inibitori e non incrementano l’attività neurale. Molti allucinogeni famosi – come mescalina, ayahuasca o LSD – non incrementano l’attività cerebrale ma la riducono o sospendono.59 Coerentemente, le droghe che aumentano l’attività cerebrale – come la cocaina – non sono di norma efficaci nel produrre allucinazioni.60 Occasionalmente però anche queste droghe possono essere inibitorie e, come tali, produrre allucinazioni. L’inibizione degli stimoli percettivi correnti è un’ulteriore caso di prelazione doppia. Infatti la percezione in atto agisce come un fattore inibitore di processi causali precedenti. Così, deprivare un soggetto degli stimoli correnti consente a eventi più remoti di esercitare la propria influenza. In poche parole, noi percepiremmo sempre tutto il nostro passato, come un enorme presente onnicomprensivo, il cervello, come l’infarto, impedisce alla maggior parte del nostro passato, di essere presente (e quindi di essere parte dell’esperienza). Gli elettrodi di Penfield, o le droghe allucinogene, intervengono sospendendo questo ruolo negativo del cervello e lasciando che parti del nostro passato si possano così manifestare e diventare, in ordine sparso, parte della nostra esperienza. Questi casi li chiamiamo allucinazioni.
	Il cervello ha così una funzione doppia. Da un lato mantiene le condizioni per l’influenza causale degli eventi nel futuro, dall’altro blocca tale influenza per mezzo di strutture inibitorie. La struttura neurale inibitoria blocca altre strutture neurali che permetterebbero a eventi passati di produrre effetti qui e ora. Qualche volta una causa aggiuntiva – un elettrodo, un farmaco o un processo psicologico – interferisce con questa struttura neurale preemptiva, così rendendo inefficace il blocco del processo causale temporaneamente interrotto. 
	Facciamo ancora un altro esempio: immaginiamo un rubinetto dell’acqua. L’acqua dovrebbe scorrere fuori dal rubinetto, ma il rubinetto è stato chiuso. Il rubinetto chiuso è una causa prelativa del flusso d’acqua. Ora apriamo il rubinetto. L’acqua scorre. È un caso di doppia prelazione: con la nostra azione impediamo al rubinetto dell’acqua di impedire all’acqua di scorrere. Non pompiamo direttamente l’acqua nei tubi, ma eliminiamo una causa che impedisce all’acqua di fluire.61
	La Figura 14 rappresenta uno schema del modello a doppia inibizione delle allucinazioni. Le frecce normali indicano cause normali, mentre le frecce a punta arrotondata indicano cause prelativa. Ovviamente sono tutte cause, quello che cambia è solo il loro ruolo nel determinare l’effetto finale. Una causa esterna – per esempio un mela – determina una certa attività neurale nel nostro cervello. Se non c’è nessun blocco interno, la mela rossa produce l’attività neurale. Questo è proprio ciò che accade nella percezione standard. Poiché il cervello non ha una struttura a priori ma è plasmato dall’esperienza, la mela rossa è anche responsabile della esistenza di una rete neurale sensibile alle mele rosse. Di conseguenza quando non ci sono mele nei paraggi, l’attività neurale che si verifica dipende dalle cause esterne, cioè dalla prima mela rossa e poi dalle successive. In circostanze normali sul flusso causale agisce la prelazione di qualche blocco neurale interno al cervello. Il blocco neurale è come un rubinetto dell’acqua: impedisce ai processi causali di scorrere e quindi di produrre effetti causali. Il cervello impedisce che noi percepiamo tutto il nostro passato in ogni momento. Però quando un altro evento – magari interno come il sonno o esterno come l’elettrodo di Penfield – interrompe il blocco neurale, la prima mela rossa potrà esercitare la sua influenza causale sul cervello e quindi essere presente ed essere parte dell’esperienza. 

p. 141
Figura 14. Il modello a doppia inibizione (o prelazione causale doppia) delle allucinazioni.

hallucinatory factor (…) il fattore allucinatorio (un elettrodo, una droga o il sonno) innesca la double preemption
neural blockade = blocco neurale
neural activity = attività neurale
normally perceived red apple = mela rossa percepita normalmente
external orogonal (…) = causa originale esterna (mela rossa)

	Non è un caso che, in pratica, le allucinazioni tendano a verificarsi ogni volta che un fattore inibitore viene, a sua volta, disattivato. L’osservazione è coerente con il fatto che le allucinazioni si manifestino sia in seguito alla riduzione degli stimoli percettivi correnti sia a causa della inibizione di fattori inibitori (doppia prelazione).62
	Il modello a doppia inibizione delle allucinazioni chiarisce casi come quello della stimolazione elettrica di Penfield in cui un evento perturbatore, la scarica elettrica, interrompe la normale attività neurale e determina un’allucinazione. In modo analogo, l’isolamento, la deprivazione sensoriale e il sonno inducono allucinazioni inibendo i meccanismi inibitori neurali interni. Infine, un altro grosso vantaggio è che, se si adotta il modello a doppia inibizione, non c’è più bisogno di alcuna rappresentazione mentale interna: tutto, ancora una volta, è mondo.
	Possiamo così mettere da parte l’idea tradizionale secondo cui le allucinazioni sarebbero la riattivazione di contenuti mentali immagazzinati chissà come e chissà dove. Non sono un film nella testa. Sono l’equivalente dell’apertura di un rubinetto causale dell’acqua. L’elettrodo di Penfield non è il vettore di ciò che i suoi pazienti esperiscono. E neppure riattiva il mitico “engramma” che lo stesso Penfield vagheggiava come un possibile vettore di contenuto: «c’è qualcosa di più di questo in merito al meccanismo speciale della mente. La sua azione accompagna la coscienza e, così facendo, conserva una documentazione completa o engramma». Nessun engramma si nasconde in mezzo alle connessioni neurali come una versione aggiornata – e camuffata scientificamente – dell’impressione e delle idee di Cartesio.
	Proporre un modello che considera il fattore allucinatorio come un facilitatore causale – un inibizione dell’inibizione – ha altri grossi vantaggi. Ne considererò due, prendendo in prestito la terminologia di Jonathan Shaffer, un acuto filosofo vivente alla Rutgers University dello stato di New Jersey. Primo, finalmente si capisce la mancanza di specificità tra il fattore allucinatorio e l’allucinazione risultante. Cioè perché cause diversissime delle allucinazioni (droghe, traumi meccanici, stimolazioni elettriche) producano allucinazioni molto simili tra loro. Secondo, spiega le allucinazioni in termini di percezione normale. La teoria della mente allargata ipotizza l’esistenza di un oggetto fisico per ciascuna allucinazione. Se nella mia allucinazione vedo una mela rossa, l’attività neurale nel mio cervello è dovuta alla mela rossa che io vedo e ancora percepisco, anche se con un certo ritardo. Il fattore allucinatorio rimuove un blocco causale che altrimenti avrebbe impedito al processo causale di completarsi. Il modello della doppia inibizione permette di accantonare la nozione tradizionale secondo cui le cause delle nostre allucinazioni sarebbero esclusivamente dentro la nostra testa. Le allucinazioni e i sogni sono così spiegati come casi di percezione ricombinata  e differita. 
	Un’allucinazione è un po’ come un flusso di auto che cerca di superare una rotatoria molto trafficata. Di norma il flusso in entrata di veicoli dai dintorni è così intenso che impedisce a qualunque altro veicolo di immettersi nella rotatoria. Però se il flusso è interrotto, o gravemente perturbato o inibito, altre auto – corrispondenti a cause più remote e provenienti da vie periferiche e secondarie – si potranno immettere nella rotatoria. Non è un caso se la maggior parte delle forme di esperienza non riconducibili a un oggetto nelle vicinanze siano l’effetto collaterale dell’attenuazione di altre modalità sensoriali. Vediamo una serie di casi.
	I sogni richiedono un isolamento cognitivo, psicologico, fisiologico e ambientale. In modo simile la sindrome di Charles Bonnet, che è una condizione allucinatoria, è causata dal cattivo funzionamento di un’intera area corticale sensoriale.63 La deprivazione sensoriale determina spesso allucinazioni perché riduce l’influenza degli eventi più vicini.64 Molte forme di allucinazione indotte da droghe sono la conseguenza di fattori inibitori e non di fattori ad azione stimolante.65 Anche i sogni sono prodotti da meccanismi che interrompono o riducono considerevolmente l’influenza della stimolazione immediata, come il sonno. Infine un meccanismo che determina varie forme di allucinazioni, sogni, immagini ipnopompiche e ipnagogiche è la mancanza di equilibrio tra l’influsso causale di eventi che sono accaduti in momenti e luoghi diversi.
	Il modello a doppia inibizioni è basata, ovviamente, sui fattori inibitori. L’attività che si svolge nel cervello è sempre il risultato di eventi passati. Comunque, per svariate ragioni pratiche come abbiamo visto, anche se il cervello è il prodotto di tutta la sua storia causale, in qualunque momento sono solo pochissime le cause a cui è permesso di produrre effetti. Il fatto è che la nostra esperienza deve essere concentrata sul presente prossimo e non su eventi lontani. Per esempio, camminiamo e vediamo un calabrone minaccioso volare verso di noi. Ci abbassiamo subito per evitare di incontrarlo! Il nostro scansarsi è un effetto indotto dal calabrone che, in quell’istante, costituisce la causa principale che si propaga con la sua influenza attraverso il nostro corpo. Se non ci sono calabroni, possiamo anche sognare a occhi aperti e lasciare che, la nostra passata vacanza in Toscana sia parte del nostro presente. In quel momento, la struttura causale del nostro cervello è controllata da quei giorni sereni. Nel corso della notte e del sonno risultanti, l’inibizione presinaptica delle terminazioni afferenti dei nervi sensoriali determina un isolamento sensoriale relativo del cervello: doppia inibizione. In questo modo l’influenza del mondo prossimale esterno viene bloccata.
	In sintesi, le condizioni che inducono l’allucinazione – il fantasticare, i sogni, gli arti fantasma, la sindrome di Charles Bonnet e simili – hanno tre fattori in comune. Primo, le nostre allucinazioni includono oggetti o proprietà di oggetti che abbiamo percepito prima. Secondo, le allucinazioni avvengono con più probabilità quando l’influsso causale dell’ambiente prossimo risulta in qualche modo ridotto. Infine ci sono dei fattori inibitori che bloccano la tendenza del cervello a inibire la percezione del nostro passati; fattori normalmente corrispondenti a fattori perturbatori neurali. Tutte queste condizioni, in ogni caso, danno luogo solo ed esclusivamente ad allucinazioni ordinarie. Non ci sono mai allucinazioni straordinarie.	 
	Questa modello dei sogni e delle allucinazione, ovviamente, non ci dice nulla circa I motivi che ci portano a selezionare certi eventi, oggetti o persone nei nostri sogni. Il modello, però, risponde a una domanda preliminare e fondamentale che riguarda i sogni e le allucinazioni e, in particolare, cerca di chiarire perché abbiamo esperienze invece che nulla. La domanda cui risponde è: di che cosa sono fatti i nostri sogni? Entrambe le questioni non hanno risposta nelle neuroscienze o nella psicologia. Una volta risolte a questa domanda, lasceremo ad altre discipline il problema di capire come mai sogniamo una particolare persona o evento. La teoria della mente allargata non si occupa del perché sogniamo una combinazione particolare di oggetti ed eventi, ma piuttosto si chiede perché è possibile sognare o fare una allucinazione.

***

Grazie al modello a doppia inibizione e sulla base dei dati empirici a nostra disposizione possiamo cominciare a prendere sul serio la teoria della mente allargata e cominciare a credere che, effettivamente, tutti i casi di allucinazione si possano far risalire a un incontro con un oggetto fisico e dunque, più arditamente, che ciascuna esperienza, allucinazioni e sogni compresi, sia tutt’uno con un oggetto. Quando in un’allucinazione vediamo un oggetto del passato, percezione qualcosa un po’ più nel passato del solito. Ma come possiamo percepire nuove combinazioni di oggetti e proprietà mai percepite prima? Come possiamo sognare un elefante rosa che vola?
	La risposta – già parzialmente suggerita – è che la percezione può procedere lungo molteplici traiettorie causali di lunghezza diversa, componendo oggetti spaziotemporali compositi (che avevamo chiamato gerrymandered). Sognare l’elefante rosa che volta equivale a percepire un insieme di oggetti sparsi e riflessi da uno specchio in frantumi. L’elefante non è dissimile dall’amata mela rossa. Sono entrambi insiemi di varie parti e proprietà fisiche. La differenza tra la mela rossa e l’elefante rosa che vola è una questione pratica, non un divario ontologico. La mela rossa è più facilmente percettibile e controllabile. L’elefante rosa volante richiede una combinazione spaziotemporale più articolata. Inoltre, la percezione della mela è facilmente riducibile in pochi semplici passaggi, nel caso dell’elefante rosa volante bisogna considerare molti più passaggi intermedi.

p. 144
Figura 15 Hurvitz Singularity di Jonty Hurvitz è un esempio di oggetto composito spazialmente.
Figura 16 Dalì di Bernard Pras è una scultura anamorfica costituita da più oggetti.

	Il caso della mela rossa è più semplice dato che i suoi costituenti – la buccia rossa, la massa sferica della polpa – occupano più o meno la stessa regione spaziale in un intervallo di tempo piccolo. Essi producono un effetto causale congiunto molto più facilmente di quanto accada per l’elefante rosa volante distribuito in tanti momenti nello spazio e nel tempo. In pratica, ma soltanto per motivi contingenti, la maggior parte dei sistemi visivi riesce facilmente a permettere alla mela rossa di esistere. Assemblare l’elefante rosa volante è tutta un’altra cosa poiché devono essere unite, per lo meno, tre traiettorie causali distinte che colgono tre diversi componenti tratti dal nostro vissuto: qualcosa di rosa, qualcosa che vola e un elefante. Però, come dimostra l’esempio dei falsi specchi, qualche volta la percezione accade in circostanze insolite, in particolare quando più traiettorie causali permettono a elementi dispersi a livello spaziotemporale di agire tutti insieme.
	La percezione quotidiana è limitata dall’ordine spaziale e temporale degli oggetti e delle loro proprietà.66 Soltanto le mele rosse e cose simili vengono percepite. Però uno specchio parzialmente trasparente o un caleidoscopio possono modificare la geometria causale del mondo. Un sistema neurale appaiato causalmente con miliardi di eventi può fare una grande differenza.
	Un oggetto parte della nostra percezione agisce come causa attiva grazie a due fattori: da una parte ci sono i suoi costituenti e dall’altra il corpo di chi percepisce. Qualche esempio può aiutare. Una sfera di ottone agisce come una sfera senza bisogno di particolare aiuto da parte dell’ambiente circostante. Al contrario, l’insieme delle onde corrispondenti alle variazioni di pressione che compongono l’aria di Leporello richiede un sistema auditivo complesso unito a un sistema cognitivo sofisticato. Confrontiamo un quadro su un muro con un’immagine codificata e molto compressa della stessa figura ridistribuita in modo causale su una griglia di pixel. La prima è facile da assemblare per un qualunque sistema visivo in grado di individuare le caratteristiche riunite su una tela. La seconda richiede un insieme complesso di algoritmi per localizzare informazioni fisicamente sparpagliate. Però, una volta che interagiscono con una opportune struttura fisica, entrambe le immagini riescono accadono in quanto cause in atto: non importa quanto sia complessa la struttura fisica richiesta per interagire.
	In breve, non c’è nessuna differenza ontologica tra l’elefante rosa volante e la mela rossa sul mio tavolo. La differenza è soltanto pratica. Non si basa sul limite tra mentale e fisico. Dipende solo dalla quantità di lavoro richiesto al corpo in relazione affinché un dato oggetto possa essere causalmente efficace. L’esempio delle tre crioci viste in precedenza affronta la stessa questione (Figura 4). Si potrebbe fare una serie interminabile di esempi.
	Incominciamo dal livello più semplice e consideriamo un oggetto statico come la mela rossa sul tavolo. Non importa come io la guardi, l’oggetto è solido, fermo, stabile e, in larga misura, invariabile rispetto a qualunque cambiamento di prospettiva. Si tratta approssimativamente di una sfera rossa. La maggior parte degli oggetti familiari si comporta in questo modo. Inoltre, tali oggetti reagiscono coerentemente al movimento: se muovo una parte dell’oggetto, tutte le altre parti si sposteranno insieme in un unico complesso. Se spingo la gamba di un tavolo, il tavolo si muoverà tutto insieme. Qualche volta però non è così. Quando non c’è coesione, siamo incerti sull’unità dell’oggetto. Una catena è tanto una unità, in quanto oggetto, come la stessa massa di ferro fusa in una sfera, o la catena è solo un insieme di anelli? E se gli anelli non fossero uno dentro l’altro, sarebbe ancora meno un oggetto? Esistono numerose condizioni che costituiscono dei criteri di massima per riconoscere gli oggetti, per esempio il fatto che possiamo spingere e muovere insieme le loro parti, che le varie parti restino insieme, l’uniformità della tessitura, il colore e simili. Ma questi criteri non sono sempre applicabili. Un oggetto distribuito temporalmente, per esempio una musica suonata da un’orchestra, ha un’esistenza causale più elusiva ma ciononostante viene trattata come un intero dalla maggior parte delle persone. Una musica può essere ascoltata, venduta e registrata. Un romanzo? Un film? Una serie di passi di danza? La rappresentazione distribuita di una imagine dentro la memoria di un calcolatore? La proposta della mente allargata è quella di vedere l’oggetto come qualcosa che esiste relativamente ai processi causali a lui esterni. Il criterio ontologico per l’unità di qualcosa non è interno all’oggetto, ma dipende dall’esistenza delle condizioni per cui tale oggetto possa esistere. Questa manovra ci permettere di aggiungere all’esistente dominio degli oggetto a noi familiari (le mele rosse che vendono al mercato) tutta una galassia di oggetto che sono combinazioni di parti spaziotemporali, che si tratti di elefanti rosa volanti o di mele rosse. In questo modo anche le allucinazioni hanno un oggetto fisico cui essere identiche.
	La natura composita spaziotemporale della realtà è stata spesso sfruttata nelle arti visive. Gli artisti sono rimasti affascinati dalla possibilità di raffigurare la struttura degli oggetti decomposti a livello dello spazio e del tempo. Storicamente gli esempi classici vanno dal cubismo analitico all’onnipresente ritratto di Voltaire eseguito da Dalì. Il pittore barocco Arcimboldo è un altro esempio perfetto. Oppure prendiamo a esempio i pittori puntinisti come Signac o Seurat hanno affrontato lo stesso tema partendo da una prospettiva sensoriale. Per arrivare rapidamente ai giorni nostri, prendiamo a esempio l’opera Singularity di Jonty Hurvitz e le sculture anamorfiche di Bernard Pras. Queste opere d’arte esemplificano la natura composita degli oggetti mostrando in un modo esplicito i molti oggetti differenti collocati in una regione estesa nello spazio e nel tempo. Gli oggetti non esistono di per sé. Avere luogo come un complesso richiede l’appaiamento tra una particolare materia presente nell’ambiente e altri sistemi fisici, in questo caso un corpo umano. Opere d’arte di questo tipo incorporano il processo causale costituente e lo rendono esplicito allo spettatore.
	Per esempio, iniziamo dalla Singularity (Figura 15). Questo oggetto è una testa soltanto se la guardiamo da un particolare punto di osservazione. Però, non si tratta di una “testa mentale”. Ha luogo come una testa esclusivamente da una specifica angolazione. Rispetto a una testa normale richiede un impegno maggiore da parte di chi la percepisce in quanto l’osservatore deve trovarsi in una precisa posizione nello spazio. Mentre la mela rossa esiste grazie a processi che potrebbero avere luogo da ogni angolazione, la singolarità di Hurvitz esiste soltanto a partire da uno specifico punto di vista.
	Potremmo immaginare un aggiustamento temporale. Ipotizziamo che le parti costituenti l’Hurvitz Singularity vengano poste a una maggiore distanza una dall’altra. Potremmo aggiungere un meccanismo che le fa apparire e scomparire a intervalli fissi. In queste condizioni la testa intera potrebbe esistere soltanto se un corpo umano si trovasse sia nel posto giusto che al momento giusto. La testa comunque non sarebbe né un’allucinazione né un fantasma mentale, rimarrebbe un oggetto la cui esistenza è limitata da fattori causali, temporali e spaziali. Sarebbe un oggetto composito in termini spaziotemporali.
	Ancora più sorprendente è la scultura di Bernard Pras, Dalì (Figura 16). Se la guardiamo dal giusto punto di vista, il gruppo sparpagliato di oggetti diventa la testa di Salvador Dalì. Però, se guardiamo il gruppo di oggetti da un’altra prospettiva, vedremo soltanto un mucchio disseminato di oggetti sparsi nello spazio e nel tempo. Però la testa di Dalì non è un’elaborazione mentale. Possiamo fotografarla con una macchina fotografica. Quando osserviamo la scultura dalla giusta prospettiva, però, vediamo una testa reale. L’interazione tra oggetti e processi causali viene messa in evidenza dall’ingegnosità della scultura. Anche la scultura di Pras è un buon modello sia di percezione sia di allucinazione.
	Lasciamo il mondo dell’arte per riflettere, ancora una volta, su uno dei miei esempi preferiti, vale a dire una costellazione. La costellazione somiglia alla scultura di Hurvitz e a quella di Pras anche se è un oggetto astronomico: è un oggetto composito. Le stelle che compongono una costellazione sono simili alle parti della testa di Hurvitz o agli oggetti sparpagliati di Pras. Le stelle sono collocate in posizioni differenti e, ancora più sorprendentemente, in tempi diversi. La costellazione nel suo complesso è distribuita sia nello spazio sia nel tempo. Ma non si tratta di un oggetto mentale: è un oggetto fisico che percepiamo proprio come percepiamo ogni altra cosa. L’oggetto fisico in questo caso è collocato dove e quando si trovano i suoi elementi, ma esiste soltanto in relazione a una certa disposizione nello spazio-tempo, cioè dove si trova la Terra.

***
Nella filosofia della percezione, la tesi tradizionale basata sull’esistenza delle allucinazioni ha indotto gli studiosi a declassare la percezione riducendola a uno stato allucinatorio affidabile e anche a separare apparenza e realtà. Però questa tesi è di natura empirica, perciò o viene supportata da prove empiriche o è destinata a perdere forza. In questo capitolo mi sono sforzato di mostrarvi come la posizione Tradizionale sia sbagliata. Le prove empiriche e i dati sperimentali sono diversi da come sono stati finora raccontati. Non esiste, nelle allucinazioni, nessuna prova empirica che possa convalidare la separazione tra esperienza e mondo a meno che i dati sperimentali non vengano interpretatati proprio sulla base della tesi che si vorrebbe dimostrare. 
	La posizione difesa fino qui consente anche di dare una risposta originale a un problema che, in questi anni, ha affascinato la comunità dei filosofi analitici anglosassoni. Questo problema ruota intorno a quella che è stata chiamata la assunzione del tipo comune (common kind assumption), ovvero la tesi secondo cui quello che io provo quando vedo una mela è fenomenologicamente identico a quello che io provo quando ho l’allucinazione della mela. 
L’assunzione del tipo comune viene in due sottopunti, come dimostra in modo chiaro la filosofa scozzese Fiona Macpherson in The Philosophy and Psychology of Hallucination: An Introduction (2013):

• nell’allucinazione non esiste alcun oggetto fisico
• dal punto di vista introspettivo l’allucinazione e la percezione sono la stessa cosa

	La mente allargata nega il prima, ma accetta il secondo. Entrambi i punti sono di natura empirica. Non sono verità concettuali che si possono decidere a tavolino riflettendo. Si tratta di fatti concreti che devono essere verificati sperimentalmente. Questo assunto, dal nome astruso, sembra minare la nostra fiducia nella realtà, perché se fosse vero, come intuitivamente sembra, non potremmo distinguire la realtà dalla allucinazione (hanno un tipo comune!). E quindi? Dobbiamo rassegnarci ad accettare la possibilità che, se non possiamo vedere alcuna differenza tra realtà e allucinazione, tutto possa non essere altro che una allucinazione? Per evitare di cadere in questa trappola molti filosofi anglosassoni e americani (Mike Martin, Alex Byrne), definiti disgiuntivisti, hanno persino sostenuto che non sia vero che l’allucinazione delle mela e la percezione della mela siano fenomenologicamente indistinguibili. Essi negano che percepire un pugnale e avere l’allucinazione di un pugnale siano la stessa cosa. I due casi sembrano uguali, ma non lo sono. L’allucinazione e la percezione sono diversi ma, a causa di difetti cognitivi, non possiamo capire la differenza. La differenza c’è ma non possiamo saperlo. 
	Fortunatamente la teoria della mente allargata offre una soluzione che salva sia il realismo sia il fatto evidente che non c’è differenza fenomenica tra l’esperienza di una mela e il sogno di una mela. La differenza non c’è perché in tutti e due i casi facciamo esperienza di una vera mela. Invece di essere tutto allucinazione, tutto è percezione. Non nego la seconda premessa, ma la prima: cioè quella per cui quando abbiamo un’allucinazione non ci sarebbe alcun oggetto fisico. In contrasto con il senso comune ma coerentemente con i dati sperimentali, quando abbiamo un’allucinazione un oggetto fisico esiste in qualche punto dello spazio-tempo. Quindi, non è vero che nelle allucinazioni non c’è alcun oggetto. Un oggetto spaziotemporale composito c’è sempre. Il concetto di essere qui, con il suo raggio e la sua portata, viene esteso in modo da incorporare la nostra intera vita.
	La prima assunzione del tipo comune è falsa, empiricamente falsa. Così la seconda premessa è vera ma significa l’opposto di ciò che hanno creduto molti filosofo e neuroscienziati: non viviamo in un sogno, semmai sogniamo la nostra vita. Di conseguenza, la teoria della mente allargata è in grado di difendere sia realismo che fisicalismo (e nelle loro versioni più radicali!) ma mette da parte il disgiuntivismo (che tanto faceva a pugni con la nostra esperienza). Pertanto il realismo viene salvato senza aver bisogno di rifiutare l’introspezione: allucinazione e percezione sembrano la stessa cosa perché sono la stessa cosa.
	Nel modello presentato in questo capitolo, non c’è nessuna differenza ontologica tra l’avere una allucinazione di un pugnale o percepirne uno davanti a noi: in entrambi i casi il pugnale c’è. Nella percezione quotidiana, il pugnale è a pochi metri e a qualche centinaio di millisecondi di distanza. In un’allucinazione il pugnale è a molte ore, giorni o anni di distanza. In entrambi i casi un vero pugnale è la causa della nostra attività neurale. Si potrebbe essere pignoli circa il fatto che– nel caso delle allucinazioni – un pugnale c’era. Però anche nella percezione quotidiana un pugnale c’era. Nella percezione quotidiana il pugnale che vediamo è separato soltanto da una frazione impercettibile di secondo. Però anche nella percezione il pugnale che vediamo esisteva nel passato; magari un passato più vicino, ma pure sempre un passato. La differenza tra allucinazione e percezione è soltanto quantitativa e/o pratica!.
	La direzione spiegazione normalmente va dall’allucinazione alla percezione, qui viene completamente ribaltata. Ora la strategia esplicativa va dalla percezione all’allucinazione. Le allucinazioni e i fenomeni fisici sono tutte forme di percezione. Il realismo è salvo!
	L’impatto concettuale di un tale rovesciamento – spiegare l’allucinazione in termini di percezione invece di descrivere la percezione come un’allucinazione affidabile – è enorme. A partire da Cartesio, il ruolo ausiliario della percezione ha tenuto in ostaggio la maggior parte delle riflessioni scientifiche e filosofiche. Gli scienziati, i filosofi e la gente comune hanno così creduto nella differenza tra ciò che il mondo è e come il mondo sembra essere. Di conseguenza, l’idea secondo cui vivremmo in sogno o allucinazione perenne, mantenuta dai sensi e dal cervello faticosamente sincronizzata con il mondo esterno, la caverna di Platone in versione personale, ha dominato per secoli il pensiero dell’occidente. Rivedere il significato concettuale dei casi di sogno e allucinazione apre la strada per l’eradicazione di una qualsiasi distinzione tra esperienza e cose, tra apparenza e realtà, tra mente e mondo; ci permette di tornare nel mondo reale. Il soggetto non è più prigioniero dell’interiorità. 
	I neuroscienziati si sono sempre serviti del sogno e delle allucinazioni per sostenere la nozione di sopravvenienza locale, la tesi che il cervello è sufficiente a produrre la mente. Qui, però, abbiamo messo in discussion il significato empirico di queste esperienza. E quindi? Su che basi I neuroscienziati possono Continuare a difendere l’internalismo della mente? Su nessuna, perché in un qualche punto dello spazio tempo, se le allucinazioni sono solo ordinarie, esiste sempre un’oggetto esterno che può essere tutt’uno con l’esperienza. 



Capitolo 6

Uno zoo di oggetti ed esperienze

Il titolo […] giustificherebbe l’inclusione del principe Amleto, del punto, della linea, della superficie, dell’ipercubo, di tutte le parole generiche e, forse, di ciascuno di noi e della divinità.
Jorge Luis Borges, 1969 
[trad it. Il libro degli esseri immaginari, Theoria, Roma-Napoli 1984, p. 13]

Il concetto chiave del precedente capitolo è che le allucinazioni sono sempre casi di percezione per quanto ricombinata e differita, cioè sono allucinazioni ordinarie. In questo modo possiamo uscire dalla caverna di Platone, fare fuori il demone di Cartesio, dare la giusta importanza all’animal vivente di Cartesio, negare la possibilità di film come Matrix e, in generale, smetterla con l’idea che la nostra esperienza è diversa dal mondo. Noi siamo mondo. Punto! Ma è un passo grosso e più di un lettore non sarà a suo agio con un cambiamento di prospettiva così radicale e così, magari, molti cercheranno casi che contraddicano una presa di posizione così netta. Questi lettori potrebbero fare appello all’esistenza di queste allucinazioni straordinarie – allucinazioni costituite da oggetti che nessuno ha mai percepito – come controesempi che si rivelerebbero fatali per la teoria della mente allargata. La mia replica a obiezioni di questo tipo è che casi simili non sono altro che miti scientifici, cioè casi rari che sono stati interpretati in senso mentalistico perché così si voleva che fossero.
	Nella letteratura filosofica, non è difficile imbattersi in affermazioni che si riferiscono ad allucinazioni straordinarie come i sogni a colori delle persone cieche dalla nascita, le sensazioni corporali innate, le allucinazioni fantasmagoriche e così via. Il peso di questi casi dipende dalla loro attendibilità empirica. Ma, a ben vedere, è mai successo che qualcuno avesse allucinazioni di qualcosa che non fa parte del nostro mondo? Io sostengo non sia mai successo. Nessun essere umano ha mai esperito qualcosa che non fosse parte del suo mondo fisico in atto presente o passato.
	Basandomi su dati empirici, in questo capitolo passerò in rassegna un elenco relativamente lungo di casi peculiari usati a sostegno dell’idea per cui l’esperienza sarebbe inventata dentro il cervello. Il quadro che emergerà è radicalmente diverso dall’interpretazione comune. I dati sperimentali non supportano l’autonomia dell’esperienza (con buona pace di Platone, Cartesio e Penfield). Al contrario esse avvalorano la completa corrispondenza tra apparenza e realtà, tra mente e natura, tra esperienza e mondo. Qui non ho nemmeno preso in considerazione I cosiddetti esperimenti mentali cari ai filosofo da poltrona – come gli zombi o i cervelli in una vasca – dato che ribadiscono preconcetti derivati da prove empiriche presunte ma inesistenti. Gli esperimenti mentali sono utili per misurare l’estensione della nostra ignoranza e non per affermare qualcosa sul mondo. Essi, nella migliore delle ipotesi, mettono in luce qualche scappatoie concettuali. Tanto per cominciare intendo rivedere le prove empiriche. Se queste prove venissero a mancare, molti esperimenti mentali tradizionalmente stimati e apprezzati, insieme ad affermazioni, convinzioni e allegorie rassicuranti, non sarebbero più proponibili.
	Ci addentreremo quindi in una galleria di casi, che forse assomiglia di più a uno zoo di bestie rare, in cui la nostra esperienza non sembra essere strettamente correlata al mondo esterno e scopriremo tuttavia che ogni volta che esperiamo qualcosa, esiste un corrispondente oggetto fisico.

***

Il primo caso che intendo considerare e confutare riguarda la presunta esistenza di esperienze endogene puramente mentali, qualcosa cioè che il nostro cervello dovrebbe creare a partire dal nulla. È sorprendente quanto sia popolare un concetto simile dato che non è supportato da alcuna prova. Se mi guardo intorno nella mia vita quotidiana, ogni mia esperienza risulta costituita da oggetti, da persone e dalle loro proprietà. Anche quando dormo i miei sogni sono fatti di oggetti, persone e loro proprietà. Nonostante questo fatto quotidiano, la letteratura scientifica ha spesso sostenuto che la nostra esperienza può essere autonoma dalla realtà fisica, un’affermazione spesso basata su un numero limitato di esempi peculiari e problematici. 
	Da Galileo a oggi, la scienza ha alimentato il mito dell’esperienza mentale endogena, vale a dire il fatto che l’esperienza potrebbe non corrispondere al mondo fisico. Qualche volta capita che un insieme di miti scientifici e filosofici venga comunemente accettato senza troppe difficoltà. Nel nostro caso la maggior parte delle persone crede che il cervello “elabori” colori, suoni, volti, persone, immagini fantasmagoriche e così via. Scenari simili sono considerati veri perché confermano proprio le aspettative teoriche da cui sono stati generati. Qualcosa di simile all’atteggiamento ben descritto da Alessandro Manzoni: «non si può spiegare quanto sia grande l’autorità d’un dotto di professione, allorché vuol dimostrare agli altri le cose di cui sono già persuasi» [ndT I promessi Sposi Cap. XXXVII righe 356-357]
	È mai capitato che qualcuno abbia percepito o esperito un’elaborazione puramente mentale? Se esaminiamo minuziosamente tutti i racconti e tutti i casi, scopriremo che ogni qualvolta esperiamo qualcosa è sempre possibile far risalire quell’esperienza particolare a un’entità fisica. In altre parole, la classe delle allucinazioni straordinarie è vuota. Tutte le allucinazioni note si riducono a casi di allucinazioni ordinarie. Ci sono buone ragioni per sospettare che la maggior parte delle prove sia stata interpretata in modo sbagliato e che i dati esistenti siano stati sopravvalutati; il tutto per poter supportare il sogno dell’esperienza mentale endogena pura. In alcuni casi, la fiducia in un mito di questo genere è talmente grande che, in assenza di dati effettivi, gli studiosi hanno comunque dato per scontato che se esistessero le prove di certo sosterrebbero l’esistenza di allucinazioni straordinarie. L’unico problema è che queste prove mancano. In contrasto con una simile atteggiamento, i resoconti sperimentali mostrano che tutta l’esperienza umana trova una corrispondenza nel mondo fisico.
	Il mito dell’esperienza endogena mentale ricorda quello della generazione spontanea, cioè l’idea per cui la materia organica dovrebbe essere in grado di generare autonomamente forme di vita diverse, come larve, mosche e vermi. Si era infatti osservato che se un pezzo di carne veniva lasciato incustodito, varie forme di vita ben presto incominciavano a prosperarvi dentro. Louis Pasteur e, ancora prima, Francesco Redi dimostrarono in modo convincente che un pezzo di carne perfettamente isolato non era in grado di produrre altre forme di vita. Allo stesso modo la gente tende a credere che un cervello in una vasca possa generare autonomamente esperienze mentali proprio come si pensava che un pezzo di carne sotto una campana di vetro avrebbe potuto autonomamente generare forme di vita. In entrambi i casi, la mancata conoscenza della natura del fenomeno – della vita nel primo caso e della coscienza nel secondo – ha indotto gli studiosi a ipotizzare l’esistenza dentro una struttura biologica di un principio generatore sconosciuto.
	Come già accennato se esaminiamo con attenzione le descrizioni dei sogni, troveremo soltanto il mondo reale, ricombinato e riorganizzato in vari modi. Non ci imbatteremo in nessuna entità puramente mentale. Troveremo soltanto una ricombinazione caleidoscopica di oggetti reali, di individui e delle loro proprietà. Nessun colore inatteso, né sapore misterioso, né esperienza extrasensoriale o geometria lovecraftiana popola i sogni delle persone. I casi concreti e i resoconti reali sono molto più ordinari. Abbiamo già visto l’esempio dei pazienti di Penfield. Qui allargo l’indagine anche se la mia strategia di attacco principale è sempre la stessa: per ogni caso presunto di esperienza mentale endogena, indicherò un oggetto fisico rintracciabile della nostra vita. In modo rilevante, ma in linea con la teoria della mente allargata, i casi presunti di esperienza mentale pura sono pochi e spesso mal documentati; spesso sono il risultato di un’interpretazione forzata. Nell’elenco che segue ho scelto di indicare gli esempi più noti con i loro difetti empirici:67

• l’esempio dei soggetti ciechi dalla nascita presumibilmente capaci di sognare o immaginare colori è basato su un numero limitatissimo di casi per i quali esistono spiegazioni alternative;
• la sindrome dell’arto fantasma nei pazienti congenitamente privi di arti dalla nascita si fonda su un numero estremamente limitato di casi (uno o due!) riguardo ai quali c’è ampio spazio per interpretazioni alternative;
• i peni fantasma nelle persone transessuali donne prima dell’operazione per cambiare sesso sono basati su un numero molto limitato di casi con possibili spiegazioni alternative di natura psicologica;
• i fosfeni sono probabilmente percezioni differite, con un’interpretazione alternativa disponibile;
• le sfumature di colore impossibili, per esempio il verde rosso o il giallo blu, si possono considerare esempi di percezione estesa a più colori fisici;
• i colori sovrassaturi derivano da un’interpretazione erronea dei modelli di colore;
• le afterimage (o immagini consecutive) e gli effetti postumi in generale sono forme di percezione alterata, non di percezione di proprietà mentali illusorie;
• la sfumatura mancante di blu di Hume è una fantasia filosofica;
• la sinestesia cromatica nei soggetti congenitamente ciechi dalla nascita è una leggenda;
• l’aura visiva nei soggetti ciechi dalla nascita è stata menzionata occasionalmente ma mai verificata; 
• avere esperienze fenomeniche totalmente nuove nei sogni o in altre circostanze va al di là della possibilità di conferma sperimentale.

	Prima di esaminare in dettaglio un tale repertorio di casi bizzarri, vale la pena di notare che la stragrande maggioranza dei casi di percezione, dei sogni, delle allucinazioni, delle illusioni e delle sindromi patologiche sta in netto contrasto con queste anomalie. E questo dovrebbe insospettire. I casi presunti di allucinazioni straordinarie che prendiamo in esame in questo capitolo sono situazioni assai rare che sono state faticosamente rincorse da filosofi e neuroscienziati allo stesso modo per riuscire a trovare una conferma alla capacità del cervello di creare un mondo mentale. Tuttavia sono così rari e poco dettagliati che, considerato il peso della prova che dovrebbero portare, dovremmo essere piuttosto scettici a riguardo. Un’affermazione straordinaria – come l’esistenza di proprietà fenomeniche dell’esperienza – richiede una prova straordinaria. Questi esempi non ci vanno neppure vicino. Ma sono stati accettati senza essere mai messi in dubbio perché confermano pregiudizi diffusi. Se il contenuto dell’esperienza fosse davvero creato dall’attività del cervello, dovremmo aspettarci che, nei casi di malattia o disfunzione, fare espereinza di cose straordinariamente diverse dal mondo reale dovrebbe essere la norma invece che una rara eccezione. Ma non è così.

***

Un esempio familiare di presunta esperienza puramente mentale o neurale è offerto dai fosfeni. Inizio con i fosfeni perché tutti ne abbiamo avuto esperienza e in quanto non sono correlati in modo ovvio a fenomeni fisici. Se premiamo lievemente sui nostri globi oculari, dopo qualche secondo vedremo figure geometriche luminose. L’esperimento può essere ripetuto in una stanza completamente buia. Perciò ci si può chiedere se una tale esperienza corrisponda a un fenomeno fisico o se è un evento puramente mentale.
	Dal punto di vista fenomenologico, i fosfeni sono spesso descritti come esperienze visive elementari prodotte da una stimolazione locale di tipo non visivo del nostro sistema visivo. Da un lato possiamo classificare i fosfeni basandoci sulla tipologia di fenomeno fisico (meccanico, chimico, magnetico o elettrico) che di solito li genera. Più rari sono i casi in cui i fosfeni sono indotti dalla radiazione energetica dei lampi di luce e dei temporali.68 Dall’altro, i fosfeni sono classificati come corticali o retinici sulla base del punto stimolato. La difficile domanda a proposito della possibilità che la stimolazione corticale possa, o meno, attivare la retina tramite un’eventuale retroazione qui non viene presa in esame.69 I fosfeni sono sempre piaciuti ai filosofi perché sono considerati una prova consistente della possibilità di “generare internamente” l’esperienza visiva. A questo riguardo Ned Block è certo che: «ora siamo in grado di produrre sensazioni visive molto semplici, come l’illusione della presenza di lampi di luce (fosfeni) ricorrendo alla stimolazione neurale diretta». E tuttavia, come vedremo, la stimolazione neurale diretta non è sufficiente: occorre qualche interazione causale precedente con la luce. I ciechi dalla nascita non hanno mai riportato fosfeni.
	La teoria della mente allargata offre una spiegazione alternativa dei fosfeni. Poiché la luce è la causa più comune di attivazione della nostra retina e dunque delle nostre aree corticali, è facile che una persona vedente abbia una percezione differita di oggetti luminosi elementari. Dunque i fosfeni sono allucinazioni costituite da oggetti luminosi elementari, cioè sono percezione differita della luce indotta da cause non ottiche.
	In condizioni normali la luce colpisce i fotorecettori e stimola gli effetti nella corteccia. Questi effetti individuano nel mondo eventi correlati alla luce. Successivamente un’altra causa fisica (per esempio una lieve pressione sul nostro bulbo oculare) produce la stessa attività nella retina e anche nei corrispondenti livelli neurali. Un’attività di questo tipo ha luogo soltanto perché, nel passato, la luce ha modellato le nostre vie neurali. La luce è stata una delle cause fondamentali più rilevanti per lo sviluppo delle nostre vie neurali, dalla retina fino alla corteccia. Infatti la luce è la causa d’origine ed è ancora parte della storia causale.
	Che cosa osservo quando vedo un fosfene causato dalla pressione esercitata sui miei globi oculari? Vedo luce. La luce è la causa che origina l’attività retinica. Una pressione locale permette alla luce del passato di essere, di nuovo, la causa di eventi presenti. La mia allucinazione è simile a quelle generate dagli elettrodi di Penfield nel cervello. La differenza sta nel fatto che i fosfeni sono fenomeni molto più semplici e possono essere prodotti da cause più grossolane sia nella periferia del nostro corpo sia nella corteccia. Secondo questa spiegazione se una persona non ha mai avuto alcun contatto con la luce, non può vedere nessuna luce se viene esercitata una pressione sui suoi globi oculari. D’altro canto se i neuroscienziati riuscissero a connettere il nervo ottico (o un qualsiasi nervo afferente) di un soggetto cieco dalla nascita a un occhio (biologico o artificiale) l’esperienza risultante dovrebbe essere di carattere visivo. Ed è proprio ciò che accade con le protesi visive moderne.70 Queste protesi stabiliscono infatti un collegamento causale con la luce che esiste fisicamente nel mondo esterno.
	Se la conclusione indicata è corretta, perché dovremmo vedere fosfeni senza che nei paraggi ci sia alcun fenomeno visivo? Perché dovremmo vedere qualcosa di qualsiasi tipo quando cause non visive stimolano i nostri nervi periferici o ci capita di prendere un colpo in testa? Vediamo la luce perché queste cause aggiuntive – pressione, colpi, impulsi elettrici e magnetici – sono la doppia inibizione rispetto ai blocchi neurali posti tra cause preesistenti e attività neurale. Nei soggetti dalla vista normale, il nervo ottico e la corteccia striata si sono sviluppati in seguito all’influsso causale dei fenomeni ottici. Come risultato ha luogo il prodotto causale dei fenomeni ottici. Un fosfene – corticale o retinico – è una piccola allucinazione indotta da una causa occasionale. La causa occasionale, come nelle allucinazioni episodiche più complesse affrontate in precedenza, non stimola l’attivazione di rappresentazioni interne. La causa occasionale inibisce temporaneamente il meccanismo che ci impedisce di essere sopraffatti dal nostro passato.
	Parimenti possiamo spiegare il bagliore rosso diffuso che vediamo quando chiudiamo le palpebre prima di andare a dormire in una stanza buia. Questo bagliore deriva dall’associazione causale persistente con varie lunghezze d’onda che ci hanno accompagnato per la maggior parte del giorno. Nel momento in cui le palpebre si chiudono nessuno stimolo esercita un’influenza causale di qualsiasi tipo. Si acquisisce invece una ridotta deprivazione sensoriale, una sorta di versione cromatica della sindrome di Charles Bonnet. Così, continuiamo a vedere le ultime cause dell’attività neurale. L’influenza causale dell’ultima causa persiste in assenza di altre più pressanti.
	La teoria della mente allargata avanza due previsioni che possono spiegare in che modo i fosfeni vengono prodotti mediante una pressione meccanica. La prima è che, se tale pressione venisse mantenuta per un periodo abbastanza lungo e se la nostra struttura neurale fosse abbastanza adattabile, dovremmo aspettarci una riduzione progressiva nella natura visiva dell’esperienza e un incremento della sua natura tattile. La seconda è che, se un soggetto non avesse avuto un contatto di qualche sorta con la luce fin dalla nascita, non avrebbe alcun tipo di fosfene visivo. Il soggetto, però, userebbe il rilascio della rodopsina da parte dei coni e dei bastoncelli, indotto dalla pressione, per individuare fenomeni correlati alla pressione. In altre parole, il soggetto userebbe gli occhi come sensori di pressione altrimenti glorificati. Il soggetto esperirebbe eventi tattili. Curiosamente esiste un resoconto interessante di un antico caso di intervento chirurgico agli occhi in cui il paziente, avendo riacquistato la vista dopo molti anni di cecità relativamente completa, parlò sensazioni tattili indotte dalla luce. Il caso venne descritto nel 1728 dal chirurgo William Cheselden: «Quando vide per la prima volta […] penso? che tutti gli oggetti, quali che fossero, toccassero i suoi occhi, come ebbe a dire, allo stesso modo in cui cio? che sentiva toccava la sua pelle» [trad. it. tratta da Lotti, B, La luce nella riflessione di Berkeley. In Noctua, 2 (III) 2016]
	Così i fosfeni possono essere spiegati in termini di allucinazioni e di ricordi di oggetti luminosi elementari, cioè di percezione differita della luce. A questo riguardo non costituiscono una prova dell’esistenza di un mondo mentale interiore. Si possono far risalire alla luce proprio come la percezione quotidiana. Sono fenomeni percettivi.
	Una questione completamente diversa sarebbe il caso di una persona completamente cieca fin dalla nascita e che descriva fosfeni visivi. Un caso simile sarebbe di rilevanza cruciale perché rappresenterebbe un’approssimazione ragionevole – ma riferita all’esperienza visiva – di un cervello in una vasca fin dalla nascita. Un esempio simile, come detto sopra, non è mai stato osservato né descritto. 
	A causa di vari fraintendimenti molti studiosi credono, come la maggior parte delle persone comuni, che le persone cieche dalla nascita facciano esperienza di fosfeni visivi quando viene stimolata la loro corteccia occipitale.71 In realtà non è così. Non esiste un solo resoconto di persone congenitamente cieche che facciano esperienza fosfeni. Un simile equivoco deriva da due comuni motivi di confusione presenti nella letteratura scientifica. Primo, i soggetti completamente ciechi non lo sono necessariamente fin dalla nascita, mentre i ciechi congeniti potrebbero non esserlo completamente. Secondo, i soggetti spesso sono descritti come ciechi dalla nascita a causa della precoce comparsa del loro disturbo. Per il modo in cui si è sviluppata la loro condizione tali soggetti hanno avuto l’opportunità di esperire fenomeni correlati alla luce nel corso di un periodo di tempo relativamente lungo, spesso per diversi anni.
	Molti pazienti si qualificano come ciechi soltanto perché non sono in grado di usare il proprio sistema visivo, per esempio non riconoscono gli oggetti né riescono a individuare le forme. Però in termini fenomenologici non sono ciechi. Ancora più opinabile è il fatto che le persone cieche, essendo relativamente rare, hanno sovente contatti con pazienti che vedono normalmente e che, ovviamente, riportano di fare esperienza dei fosfeni. Sfortunatamente la maggior parte della letteratura non verifica sempre se i pazienti in esame siano ciechi congeniti oppure no e, ancora meno, indicano se queste persone siano completamente cieche.72
	Per capire la confusion che deriva dalla differenza tra i dati e le convinzioni dei neuroscienziati vi faccio un esempio istruttivo. Nel 1968 gli autorevoli neurochirurghi Giles Brindley e Wiliam Lewin scrivono un articolo importante, “Le sensazioni prodotte dalla stimolazione elettrica della corteccia visiva”, (“The sensations produced by electrical stimulation of the visual cortex”) e fanno capire che i ciechi potrebbero vedere la luce in seguito a stimolazione cerebrale. Sorprendentemente però il soggetto da loro studiato non era cieco dalla nascita. Anzi,

[cit] [la] paziente, di 52 anni, che era stata miope fin dall’infanzia, ha sviluppato un glaucoma bilaterale nel 1962. La vista è diminuita progressivamente e poi nel 1967, dopo un distacco della retina nell’occhio destro, è rimasta cieca nonostante gli importanti interventi correttivi subiti. La paziente riusciva a riconoscere soltanto un lampo di luce in una stretta fascia della regione temporale dell’occhio destro e i movimenti delle mani in una piccola parte della regione temporale inferiore periferica dell’occhio sinistro. 

	Dunque la paziente non era cieca prima dei quarant’anni e, anche in seguito, era ancora in grado di riconoscere un lampo di luce e i movimenti delle mani. Queste capacità sono ben lontane dalla totale cecità (almeno da un punto di vista fenomenologico). Allo stesso modo nessuno dei pazienti di Penfield era congenitamente cieco.73
	Nel 2000, in un altro articolo molto citato e molto influente, (“Fosfeni indotti magneticamente in soggetti vedenti, ciechi e con visione cieca” (“Magnetically induced phosphenes in sighted, blind and blindsighted observers”), il neuroscienziato Alan Cowey con il suo gruppo di ricerca ha esaminato otto pazienti, sei vedenti e due ciechi (PS, di 61 anni, cieco da quando ne aveva 53; GY, parzialmente cieco a causa del “deterioramento quasi completo della corteccia striata sinistra V1 e di qualche danno aggiuntivo alle aree extrastriate V2 e V3” da quando aveva 8 anni). Nessuno dei due era cieco congenito.
	Infine un altro articolo classico è “Effetti di un agente allucinogeno nei soggetti totalmente ciechi” (“Effects of a Hallucinogenic Agent in Totally Blind Subjects”) di Alex Krill e del suo gruppo di collaboratori, riguardo le capacità di soggetti congenitamente ciechi dalla nascita di avere allucinazioni visive sotto l’effetto di allucinogeni. Proprio in apertura, nella parte dedicata a materiali e metodi, gli autori dichiarano che (i corsivi sono miei):

	[cit] Sono stati studiati ventiquattro soggetti completamente ciechi. Quattro soggetti erano del tutto non vedenti dall’età di 2 anni e sono stati indicati come “ciechi congeniti”. Tutti questi soggetti avevano probabilmente qualche capacità visiva alla nascita.

	Nessuno di loro era un cieco congenito. Da notare inoltre che i presunti soggetti completamente ciechi costituivano solo una piccola percentuale (quattro su ventiquattro) del totale dei volontari coinvolti nello studio.
	Questi esempi dovrebbero bastare per invitarci a essere cauti riguardo le presunte prove a favore dei fosfeni nei pazienti privi di contatti con la luce. Infatti a questo riguardo il neuroscienziato Janna Gothe ha scritto: «La capacità di produrre fosfeni è ridotta nei soggetti con un livello elevato di deafferentazione, in particolare in quelli senza precedente esperienza visiva”. Effettivamente quanto più a fondo si esaminano i dati, tanto più sembra che la capacità di esperire fosfeni sia assente nei ciechi congeniti.74
	Una conclusione che si può trarre dalle prove empiriche disponibile è che nessun paziente cieco congenito ha mai fatto esperienza di fosfeni visivi. Nessuna documentazione supporta l’affermazione per cui la stimolazione del sistema nervoso centrale sarebbe sufficiente per indurre fosfeni. 

***

La saga delle persone cieche dalla nascita non finisce qui però. Anche senza tener conto dei fosfeni, nella letteratura scientifica, la capacità dei ciechi congeniti di elaborare esperienze visive è un mito senza fine. Il mito è così potente perché corrobora l’autonomia del nostro presunto mondo mentale. Fortunatamente non è così. In questa sezione affronterò la prova ipotetica della capacità di elaborare immagini visive e colori per effetto della pura forza mentale. Mi concentrerò, in particolare, sulla possibilità che una persona cieca dalla nascita possa elaborare esperienze visive.
	Come abbiamo visto nella letteratura riferita ai ciechi esiste una certa ambiguità nella distinzione tra i soggetti vedenti, quelli parzialmente ciechi, i ciechi, i ciechi congeniti e i ciechi che lo sono totalmente fin dalla nascita. Soltanto quest’ultimo gruppo è rilevante volendo stabilire l’esistenza di un’esperienza fenomenica interiore e, per quanto ho potuto appurare, è sempre vuoto. In conclusione, i pazienti che sono ciechi congeniti totali non riportano esperienze visive di alcun tipo. Proviamo a considerare tre tipi di esperienza visiva: forma, colore e profondità (prospettiva).
	Consideriamo la forma, per iniziare. Dato che i soggetti ciechi hanno a che fare con le forme e dunque le esperiscono, una convinzione comune riguarda la loro presunta capacità di formare immagini visive mentali delle forme. Una simile convinzione è sbagliata. I soggetti ciechi dalla nascita sono in grado di avere un contatto fisico diretto con il mondo. Toccano gli oggetti e si muovono nello spazio. Conseguentemente, sono in grado di esperire forme, dimensioni, movimenti, velocità e ubicazioni. Non fanno queste esperienza per via ottica, ma colgono queste proprietà fisiche ricorrendo all’impiego di altri percorsi fisici, come è stato spiegato da Lochlan E. Magee e John M. Kennedy nel 1980, come il tatto o il movimento. I soggetti vedenti fanno lo stesso, ma sono sopraffatti dalla ricchezza della visione. Così i ciechi congeniti che hanno esperienze fenomeniche costituite da forme non costituiscono una prova della loro capacità di avere una qualche esperienza visiva. Essi hanno esperienza delle forme, un’esperienza non visiva: per esempio esperiscono un cerchio toccandolo. Anche se molti credono che un cerchio sia un concetto visivo, non lo è. Possiamo vedere un cerchio, ma il cerchio non è necessariamente una forma visiva. È una forma. Possiamo toccare un cerchio. Sotto molti aspetti, il cerchio è più facile da percepire attraverso il tatto che attraverso la vista.
	Un caso completamente diverso è offerto dai colori che sono peculiarità legate alla vista dato che una persona non può avere un legame causale con i colori senza avere accesso alla luce. I colori non possono essere percepiti attraverso il tatto. Infatti, mentre la forma è un comune elemento del mondo esperito dai ciechi congeniti, il colore manca nel loro mondo. Una tale asimmetria dovrebbe sollevare seri dubbi nei ferventi sostenitori della capacità dei ciechi di creare esperienze mentali di carattere visivo. La differenza tra i due casi si spiega facilmente riferendosi al fatto che la forma può essere colta attraverso il tatto mentre i colori sono accessibili soltanto per mezzo della vista.
	Per quanto riguarda l’immagine mentale dei colori e la cecità, vale la pena di affrontare il caso veramente unico di un soggetto che ha dichiarato di essere cieco congenito ma che, tuttavia, ha sostenuto di essere in grado di avere una qualche consapevolezza mentale del colore. Sto parlando del pittore turco Esref Armagan il quale, a quanto pare, riferisce di possedere un’immagine mentale del colore.75 Qui dovremmo distinguere le capacità artistiche del pittore dalle affermazioni controverse riguardo la sua immagine visiva del colore. Mentre vediamo che dipinge scene complesse usando varie tecniche per rappresentare la prospettiva, come possiamo verificare ciò che afferma riguardo la sua immagine mentale del colore? È risaputo che i soggetti ciechi sono consapevoli delle associazioni dei colori ai fenomeni fisici – per esempio il blu al cielo o il rosso al sangue – comunque non esiste alcuna prova in grado di attestare che i soggetti ciechi congeniti abbiano esperienza dei colori. Non è chiaro fino a che punto i riferimenti ai colori di un soggetto cieco dalla nascita derivino dall’apprendimento o dal risultato di una qualche capacità innata o a priori. Nel caso di Armagan, il pittore dipende da soggetti vedenti quando deve associare i colori agli oggetti. E ragionevolmente deve dipendere da soggetti vedenti anche per dipingere usando i colori: non è mai in grado di vedere i colori che sta maneggiando. Consideriamo il seguente scherzo crudele. Se qualcuno sostituisse i tubetti di tempera con altri identici, ma tutti di colore nero, Armagan non avrebbe alcun modo per sapere quale colore sta usando. La sua arte avrebbe quindi come risultato una superficie nera indistinta. Nulla, a meno di un miracolo, potrebbe permettergli di agire diversamente. La sua abilità, dunque, sembra più il frutto di una capacità cognitiva che il prodotto di un mondo mentale interno.
	Che dire della prospettiva? Ancora una volta, i soggetti ciechi possono imparare a padroneggiare le tecniche grafiche ispirate alla visione. La prospettiva è uno di questi esempi: la capacità di cogliere la struttura della prospettiva non è necessariamente una capacità visiva anche se è comunemente sfruttata dal nostro sistema visivo e dalle tecniche visive della rappresentazione. Nonostante la prospettiva sia normalmente assente dai disegni dei soggetti ciechi, questi possono tuttavia comprendere i principi della prospettiva e imparare come disegnare in base a tali convenzioni.76 Questo però non è una prova del fatto che essi vedono immagini in prospettiva grazie a un occhio mentale interno. Dimostra soltanto che la prospettiva, come un qualsiasi insieme concettuale di convenzioni, può essere appresa e padroneggiata dalle persone a prescindere dalle loro capacità sensoriali. Dopotutto è risaputo che nel corso della storia gli artisti impararono a usare la prospettiva soltanto molto avanti e dopo numerose sperimentazioni teoriche. Negli anni settanta del Novecento James J. Gibson ha osservato che la comparsa tardiva della prospettiva nelle arti è la prova del fatto che i soggetti umani non possiedono un’immagine pittorica interna. Se potessimo accedere a una rappresentazione interna del mondo in prospettiva, è logico pensare che dovremmo disegnare immagini in prospettiva molto più facilmente. Ma non sembra che sia così. Una persona cieca dalla nascita concepisce la forma assoluta di un oggetto, come facevano gli artisti del passato, e non quella delle linee disposte secondo angolazioni che cambiano e delle forme che diventano più piccole in base alla loro distanza relativa rispetto alla posizione di chi sta osservando. Ovviamente un cieco congenito può apprendere le regole su cui si basa la prospettiva e applicarle. Allo stesso modo anche le persone vedenti possono apprendere ogni tipo di trasformazione geometrica senza avere alcuna rivelazione fenomenica.
	I soggetti ciechi acquisiscono capacità prospettiche grazie all’intervento e alla guida delle persone vedenti, malgrado spesso venga sostenuto il contrario. Lo psicologo Fernando Lopes da Silva della Universiteit van Amsterdam, l’università di Amsterdam, da poco mancato, ha lavorato con ciechi congeniti [ndT è mancato nel maggio del 2019]. Questa è la descrizione di come un cieco coglie un paesaggio in prospettiva, tratta dall’articolo Visual Dreams in the Congenitally Blind? [“Sogni visivi nei ciechi dalla nascita?”] pubblicato nel 2003:

[cit] Se chiedessimo a un cieco in piedi in Place de la Concorde di delineare con le proprie mani ogni lato degli Champs Elysée fino all’Arc de Triomphe, incomincerebbe tenendo le braccia bene aperte e quindi, gradualmente, le avvicinerebbe fino a unirle davanti a sé. Le sue braccia convergerebbero quando puntano verso gli oggetti più distanti.

	Ma perché le sue braccia dovrebbero convergere se una persona vedente non glielo suggerisse? Nel caso di oggetti più piccoli come i mobili di casa, per esempio tavoli e sedie, i ciechi possono fare da soli, in altri casi si appoggiano sui sistemi visive dei vedenti.
	In un’esperienza di questo tipo, non c’è nulla di intrinsecamente visivo. Ancora una volta, la nostra interpretazione delle prove empiriche è condizionata da pregiudizi diffusi.77 La percezione della forma non è né visiva né tattile. Qualche volta abbiamo accesso ad aspetti del mondo che non sono né visivi né tattili. Sono supermodali in quanto costituiscono aspetti condivisi da diverse modalità. Altri tipi di contenuti supermodali possono essere individuati mediante modalità sensoriali distinte, per esempio sequenze, ritmi, motivi, strutture sintattiche, regole combinatorie e così via.
	Spesso viene ribadito che la percezione visiva è localizzata nelle cosiddette “aree visive”. Ovviamente tali aree sono chiamate “visive” soltanto perché sono usate dai soggetti vedenti per accedere a oggetti visivi. Non sono però intrinsecamente visive. Questo è il motivo per cui molti scienziati, implicitamente o esplicitamente, pensano che queste aree contengano rappresentazioni visive e che, quando sono attive (come possiamo accertare utilizzando la risonanza magnetica funzionale), tali aree debbano essere associate a una corrispondente esperienza visiva. Spesso per i neuroscienziati l’informazione in ingress diventa “visive” quando entra nelle aree “visive”. Mi astengo dal commentare. Seguendo questi ragionamenti, poiché i ciechi dalla nascita usano la corteccia striata per svolgere compiti collegati con la forma e la posizione, è stato dato per scontato che essi accedano a un insieme di attività neuronali della corteccia visiva, cioè producano lo stesso tipo di esperienza che si genera nella mente di una persona vedente quando usa la vista.78 Alcuni neuroscienziati sostengono che le aree corticali – essendo usate per vedere dai soggetti vedenti – dovrebbero garantire un qualche tipo di vista vestigiale anche ai soggetti ciechi dalla nascita. Si pensa che queste aree siano visive in modo innate. Peraltro molti i neuroscienziati hanno una posizione molto più critica (per esempio Pietro Pietrini e il suo gruppo di colleghi all’Università di Lucca). Comunque, secondo un’opinione diffusa, l’attivazione della zone “visive” della corteccia costituirebbe una prova dell’esperienza visiva sia nelle persone vedenti sia in quelle non vedenti.
	Considerazioni come queste generano un errore ricorrente. Poiché la corteccia striata è associata alla vista nei vedenti, si presume che in tutte le persone, anche nei non vedenti, sia una corteccia visiva. Siamo però di fronte a un errore concettuale. Se il soggetto è cieco dalla nascita, il collegamento causale tra corteccia striata e fenomeni ottici non è mai verificato. La corteccia striata nei ciechi non è una corteccia visiva. Avrebbe potuto diventare una corteccia visiva, ma a causa della mancanza della vista non lo è diventata. Non è possibile inferire in alcun modo l’esistenza di un’immagine mentale visiva usando come prova l’attività neurale osservata nella corteccia striata di un soggetto cieco dalla nascita. Ovviamente queste domande non riguardano la straordinaria documentazione empirica della plasticità cross-modale grazie alla quale i ciechi possono reclutare aree corticali che nei soggetti vedenti sono dedicate alla vista.79
	La conclusione è che nei ciechi congeniti totali la corteccia striata non è una corteccia visiva, neppure se viene reclutata in modo da svolgere compiti che somigliano in termini cognitivi ai compiti visivi nei soggetti vedenti.

***
Non tutte le allucinazioni sono collegate a oggetti e a immagini visive. Occasionalmente le persone descrivono allucinazioni costituite da forme astratte e immagini che sembrano non appartenere al nostro mondo. Possiamo considerarle prove di un contenuto puramente mentale? Per esempio, chi soffre di emicrania con aura, fa espereinza di immagini che ricordano fortificazioni. Quali sono i corrispondenti oggetti fisici? Se premiamo lievemente i nostri globi oculari vediamo forme geometriche. Ma dove sono queste forme? Qui non mi riferisco a semplici fosfeni ma ai disegni geometrici più complessi che le persone dicono di vedere se hanno un’allucinazione. Di che tipo di oggetto fisico potrebbe trattarsi? E, per finire, chi fa uso di droghe psichedeliche descrive disegni astratti schematici dai molti colori simili a quelli dei mandala. A quali oggetti corrispondono? La teoria della mente allargata suggerisce che – in tutti questi casi – l’oggetto esterno che percepiamo è il nostro sistema percettivo in se stesso, che è un oggetto fisico.
	Utilizziamo ancora una volta l’analogia con il caleidoscopio. Nella maggior parte delle allucinazioni geometriche, viene percepita la struttura del caleidoscopio. Tra chi percepisce e gli oggetti, uno o più, nell’ambiente, il caleidoscopio ammette l’esistenza di numerose traiettorie causali. In seguito a questo riarrangiamento causale, percepiamo un oggetto diverso, cioè la realtà fantasmagorica visibile attraverso il caleidoscopio. Il riarrangiamento, come abbiamo detto, è esterno al nostro corpo tanto quanto il caleidoscopio.
	Quando guardiamo dentro un dispositivo ottico di questo tipo, in seguito alle varie simmetrie e regolarità prodotte dalla riflessione dei raggi luminosi da parte degli specchi, vediamo distintamente qualcosa di esagonale. Però non c’è nulla di simile a un esagono dentro il caleidoscopio. Ciononostante gli specchi (a parte la disposizione degli specchi), che sono a loro volta oggetti esterni, impongono così tanti vincoli ai raggi di luce da indurci a vedere qualcosa che somiglia a un esagono nel modo in cui gli oggetti sono riflessi. Il caleidoscopio (come la rete retinico-corticale) plasma l’organizzazione di ciò che vediamo. L’attività del caleidoscopio – un effetto della superficie degli specchi – è invisibile all’occhio. Infatti gli specchi sono invisibili perché mostrano sempre qualcos’altro. Ma, quando guardiamo dentro un caleidoscopio, vediamo il mondo esterno disposto secondo una geometria specifica – un caleidoscopio comune ha una simmetria esagonale ricorsiva sul modello di Escher. La simmetria in questione non è letteralmente la forma del caleidoscopio ma piuttosto il modo in cui il dispositivo ottico limita i raggi luminosi. Parimenti, i disegni geometrici tanto comuni in diverse allucinazioni sono il prodotto della topologia retinico-corticale che determina l’organizzazione geometrica della luce. Dunque, i disegni geometrici non sono immagini elaborate dentro la nostra testa. Anzi si tratta di oggetti compositi la cui struttura riflette quella del caleidoscopio, cioè la struttura della nostro Sistema retinico-corticale.

p. 166
Figura 17. Una rappresentazione geometrica delle allucinazioni indotte dall’LSD (adattato a partire da Bressioff et al., 2001)

	Consideriamo l’esempio delle allucinazioni indotte da sostanze stupefacenti psichedeliche, come quelle descritte da Paul C. Bressloff e dai suoi collaboratori nel 2001. È noto che le allucinazioni geometriche visive hanno proprietà comuni ricorrenti (Figura 17). Nel 1966 nel suo libro Mescal and Mechanism of Hallucinations, lo psicologo Heinrich Klüver raggruppò questi fenomeni in quattro categorie standard: 1) grate, reticoli, filigrane, nido d’ape, scacchiere; 2) ragnatele; 3) tunnel; 4) spirali. È interessante notare che questi caratteri comuni condivisi dalle allucinazioni geometriche sono prodotti da cause molto diverse (dall’esercitare una pressione sui globi oculari all’assumere LSD) e altrettanto varie (dalla stimolazione diretta del cervello al sognare). Nel 2001 Bressloff ha suggerito che queste caratteristiche geometriche comuni siano determinate da «schemi di connessioni tra la retina e la corteccia striata […] – la mappa retinico-corticale – e i circuiti di neuroni nella V1». Cautamente gli studiosi non fanno alcun esplicito riferimento a quello che vediamo in queste condizioni. Però Bressloff sottolinea il ruolo svolto da simili modelli topologici nel limitare la geometria dei fosfeni. Secondo la teoria della mente allargata in tutti questi casi vediamo oggetti formati da luci del passato riorganizzate secondo la geometria causale imposta dalle reti retinico-corticali. La luce è nel mondo. La geometria è anch’essa nel mondo e, in questo caso, è la struttura fisica degli organi di senso.
	Un’altra causa pertinente è l’aura visiva che spesso precede un attacco di emicrania.80 Un’aura visiva è comunemente descritta come un tipo di fortificazione per la sua organizzazione geometrica e ripetitiva. Una possibile ipotesi, in linea con la teoria della mente allargata, è che quando abbiamo un attacco di emicrania esperiamo fosfeni localizzati, cioè piccole allucinazioni – la cui organizzazione geometrica è determinata dalle connessioni fisiche dei neuroni nella corteccia striata. L’emicrania con aura potrebbe essere uno dei rari casi in cui il soggetto percepisce il proprio cervello. Più precisamente, il soggetto non vede letteralmente i propri neuroni, ma la topologia neurale che dovrebbe essere direttamente responsabile della topologia dell’aura visiva. Comunque, e questo è fondamentale, il soggetto non vede la topologia delle reti neurali in sé, ma vede il mondo riorganizzato dalla topologia delle reti neurali proprio come accade in un caleidoscopio: luce e colori dal mondo si sommano all’organizzazione geometrica propria della corteccia.

***

Un altro mito diffuso è che, in condizioni speciali, percepiamo colori che non esistono. È noto che il nostro spazio cromatico fenomenico dipende dalla struttura del sistema visivo cromatico, dal numero e dai tipi di recettori nella retina, da stadi successivi di elaborazione e dall’organizzazione della corteccia.81 Per esempio un limite ben noto della percezione umana dei colori riguarda certe combinazioni di colori che non sono per noi accessibili. Mentre possiamo percepire una tinta intermedia tra il giallo e il rosso – cioè l’arancione – non possiamo percepire un giallo bluastro. Presumibilmente questa limitazione è il prodotto secondario di meccanismi opponenti attivi nei primi stadi dell’elaborazione del colore.82 Però queste restrizioni non implicano che i colori abbiano origine all’interno del sistema visivo; ma soltanto che la nostra biologia limita i colori che i corpi umani colgono dall’ambiente.
	I dettagli della questione sono piuttosto complessi. Nel 1983, nel famoso articolo On seeing reddish green and yellowish blue (“Sul vedere il verde rosso e il blu giallo”), Hewitt Crane e Thomas Piantanida hanno dichiarato che è possibile aggirare questi limiti e, grazie a speciali apparecchiature ottiche, percepire combinazioni di colori di norma impossibili: per esempio una sfumatura tra il blu e il giallo. Una simile scoperta – di recente riprodotta dai biofisici Vincent Billock e Brian Tsou in condizioni sperimentali aggiornate – non ha particolari conseguenze per le basi fisiche delle esperienze cromatiche. I nuovi esperimenti hanno dimostrato che nelle condizioni appropriate, il sistema visivo umano coglie combinazioni cromatiche insolite. In poche parole, in questi casi, non vediamo colori mentali, ma, al contrario, cogliamo temporaneamente nuovi colori fisici.83 Se gli esiti verrano confermati si tratterebbe di casi di visione aumentata dei colori e non di colori mentali. 
	Poco sorprendentemente, queste scoperte sono state interpretate, sia nell’ambito della filosofia della mente sia in quello delle neuroscienze, come prove della natura mentale dei colori. C’è di che rimanere perplessi. Per cominciare infatti il caso empirico in questione richiede una modifica complessa delle condizioni fisiche esterne o l’impiego di apparecchiature ottiche sofisticate o il controllo degli stimoli visivi esterni. In secondo luogo queste scoperte traggono vantaggio dai cambiamenti nelle condizioni ambientali e nei modelli di comportamento. In sostanza percepiamo colori vietati perché siamo in grado di cogliere nuove proprietà fisiche dall’ambiente e non in quanto il nostro cervello elabora nuovi colori. Le prove empiriche disponibili sono neutrali, non indicano quale delle due interpretazioni dovremmo preferire. Consideriamo la formulazione originale dell’esperimento svolto da Crane e Piantanida:

[cit] Alcuni nomi di colori diadici (come il verde rosso e il blu giallo) descrivono tinte che di norma non sono percepibili. Però stabilizzando l’immagine retinica del limite che separa due strisce colorate, una rossa e una verde (oppure una gialla e una blu) ma non quella dei loro margini esterni, l’intera regione può essere percepita simultaneamente come rosso e come verde (o come giallo e come blu).

	L’esperimento di Crane e Piantanida prevede un’insolita impostazione esterna in cui lo stimolo si muove rispetto al nostro sguardo (“stabilizzando l’immagine retinica”). In queste condizioni, una coppia di strisce, una rossa e una verde, viene osservata in modo tale che il soggetto è associato a livello causale con queste tinte opponenti come non potrebbe altrimenti essere possibile. Grazie a questa ingegnosa stabilizzazione delle strisce rispetto al suo sguardo, il soggetto percepisce il mondo esterno in maniera insolita, cioè fondendo insieme le tinte secondo modalità nuove. Il soggetto vede più colori fisici, non colori mentali. Questi colori sono combinazioni fisiche a cui si accede grazie alla particolare impostazione dell’esperimento. Il caso ricorda più un colorscope che un’allucinazione. Colori simili sono proibiti e impossibili nel senso che di solito non siamo in grado di coglierli. Ovviamente le coppie di colori opponenti che il sistema visivo umano seleziona – bianco-nero, rosso-verde e blu-giallo – non hanno rilevanza metafisica. Rappresentano il prodotto secondario di una serie di eventi contingenti che si sono verificati nel corso della selezione naturale. Un’altra specie animale potrebbe individuare coppie diverse di tinte opponenti – per esempio bianco-nero, verde-blu e rosso-giallo – in tal modo considerando proibito l’arancione (un rosso giallo) e il ciano (un blu verde). I colori di Crane e Piantanida sono proibiti soltanto rispetto alla traiettoria filogenetica che è stata scelta dal sistema visivo dei primati umani.
	Come ho accennato, un esperimento simile – che ricorreva alla stabilizzazione artificiale degli stimoli esterni – è stato recentemente compiuto da Billock e Tsou (2001, 2010). I due studiosi sono riusciti a ripetere l’esperimento originale e a provocare un “errore catastrofico” nel funzionamento del sistema visivo dei soggetti. Questi coglievano combinazioni di fenomeni fisici esterni normalmente “proibiti” per via dell’opposizione tra canali cromatici. In breve essi hanno sfruttato la sfocatura che emerge quando il campo visivo viene stabilizzato per mantenere gli stimoli cromatici presentati in una posizione fissa sulla retina. I limiti tra le strisce svaniscono e – diversamente da ciò che avviene nella percezione standard – I colori si fondono. Il miscuglio di colori risultante è un blu giallo, cioè un colore di norma non accessibile. I risultati del lavoro sono stati criticati a causa del numero limitato di persone coinvolte nell’esperimento e della soggettività delle descrizioni verbali dato che «i colori percepiti non sono affatto “colori proibiti”, ma piuttosto colori intermedi».84 Se confermate, le scoperte qui riportate non rappresenterebbero un problema per un’interpretazione strettamente realista dei colori. Sarebbero casi in cui vengono colti colori dall’ambiente, anche se insoliti.
	Questi esperimenti hanno indotto molti studiosi a trarre conclusioni metafisiche per quanto concerne la capacità del cervello di elaborare nuovi colori. Per esempio Billock, Gleason e Tsou (2010) si sono spinti a dichiarare che l’esperimento offre una spiegazione del problema di Hume della sfumatura di blu mancante. È interessante qui notare che il caso può essere usato per mettere in evidenza un doppio significato della questione di Hume. Da una parte la domanda riguarda la possibilità di esperire un colore mai incontrato nel mondo fisico. Dall’altra parte, la stessa domanda riguarda la possibilità di esperire un nuovo colore in seguito al fatto che, grazie a circostanze inconsuete, si è potuto avere uno scambio causale con una sfumatura di solito non accessibile. Fino a qui le scoperte empiriche avallano soltanto la seconda interpretazione dato che tutte le impostazioni sperimentali sono basate su circostanze in cui il sistema visivo opera in modo diverso dal consueto e dunque coglie oggetti insoliti. Quindi, nelle circostanze appropriate, dovremmo vedere la sfumatura di blu di Hume perché possiamo cogliere la sfumatura al di fuori dell’ambiente. Secondo quanto sostengono gli stessi autori:

[cit] È molto interessante il fatto che due soggetti, dopo l’esperimento, abbiano dichiarato di poter vedere nella loro immaginazione il verde rosso e il giallo blu, anche se questa capacità non si è mantenuta a lungo. Possiamo quindi rispondere alla domanda che il filosofo David Hume pose nel 1739: è possibile percepire un nuovo colore? Sì, anche se i nuovi colori sorprendenti che abbiamo visto erano composti da colori familiari.

	I colori percepiti sono il risultato di un effettivo appaiamento con il mondo esterno. L’immaginazione – ben lungi dall’essere prodotta arbitrariamente dal cervello – è limitata a “composti di colori familiari”. L’immaginazione è un contatto con la proprietà che ci risulta familiare in seguito al mal funzionamento della normale modalità operativa dei sistemi percettivi. Infine è da notare che Billock e colleghi propongono una definizione di composizione cromatica secondo cui «i nuovi colori sorprendenti […] erano composti da colori familiari».
	Per concludere questi colori non sono assolutamente proibiti in senso metafisico e neppure nomologico, ma soltanto rispetto ai normali limiti delle connessioni tra colori opponenti. I colori sono proibiti solo nel senso in cui ruotare la testa di 180° è un movimento proibito. Ovviamente, un simile movimento è vietato per la comune struttura scheletrica umana ma, nel caso di un “errore catastrofico”, potrebbe anche succedere!

***

All’origine di tutte le esperienze insolite descritte riusciamo a trovare un oggetto fisico. Le illusioni sono casi in cui abbiamo convinzioni sbagliate su ciò che potremmo percepire. Le allucinazioni sono casi in cui percepiamo oggetti remoti in termini spaziotemporali in combinazioni insolite. Un’altra circostanza insolita interessante è offerta da casi in cui il nostro corpo è alterato.
	Per ora dovrebbe essere chiaro che un corpo alterato individua oggetti e proprietà differenti a partire dal mondo. Poiché l’esperienza è identica agli oggetti che hanno luogo grazie all’appaiamento causale con il corpo, ne seguirà che quando un corpo cambia, gli oggetti cambiano a loro volta. Se la nostra struttura sensoriale si modifica, il nostro corpo individua proprietà fisiche e oggetti differenti. 
	Un cambiamento nella nostra struttura fisica deriva dall’aggiunta di oggetti insoliti ma anche dalla sottrazione di quelli consueti. Così l’esperienza cosciente può essere popolata da proprietà insolite o privata di quelle familiari. Qualche volta la sottrazione di una proprietà può avere come effetto la percezione di una combinazione differente delle proprietà esistenti. È un peccato che tali circostanze spesso siano state interpretate in termini di entità mentali invece che in termini di combinazioni inusuali del mondo esterno.
	Consideriamo un’analogia visiva (Figura 18). Un motivo privo di significato formato da riquadri bianchi e neri è filtrato da una griglia di riquadri bianchi. Il motivo che ne risulta è un acronimo riconoscibile. Per mezzo della sottrazione, siamo in grado di individuare qualcosa altrimenti non accessibile. Non è stata aggiunta nessuna lettera al motivo originale, mentre è stato sottratto qualcosa. 
	Se qualcosa viene rimosso dal mondo che percepiamo, il mondo risultante è differente. Occasionalmente, potremmo avere l’impressione che qualcosa sia stato aggiunto. La rimozione di oggetti o proprietà può rendere qualcos’altro ancora più rilevante o più facilmente accessibile.
	Un’altra fonte possibile di confusione è la dislocazione temporale che può verificarsi quando un oggetto persiste per un intervallo di tempo più lungo del consueto. Un esempio classico è offerto dai casi in cui i trasduttori smettono di operare e la nostra esperienza rimane fissata sull’ultimo oggetto percepito. Le immagini consecutive (o afterimage) positive ne sono esempi familiari. 
	In generale le esperienze che derivano dall’alterazione delle capacità del soggetto possono essere suddivise in varie categorie come segue:

• oggetti familiari o proprietà diventano impercettibili (sottrazioni);
• oggetti relativamente insoliti o proprietà diventano accessibili (addizioni);
• oggetti o proprietà del passato vengono percepiti continuamente (posticipati);
• proprietà o oggetti normalmente nascosti da altre proprietà o oggetti diventano facilmente accessibili (filtri).

p. 172
Figura 18. Qualche volta la sottrazione aggiunge qualcosa. Una griglia (in mezzo) è sottratta da un motivo privo di significato (in alto). Il risultato è un segno (in basso).

	La classificazione indicata non ha la pretesa di essere esaustiva. Però è utile considerare il modo in cui il mondo può essere ricombinato in termini di sottrazioni/addizioni di oggetti fisici e di proprietà invece che in termini di entità mentali. Potremmo qui parlare non solo di una geometria della percezione ma anche di una matematica del mondo; matematica le cui operazioni portano a diverse combinazionin nella realtà di cui facciamo esperienza.
	Molti casi spiegati facendo appello a entità mentali aggiuntive possono infatti essere facilmente riconsiderati facendo riferimento al modo diverso in cui sono ricavati dall’ambiente. Non soltanto è possibile essere ciachi a certe componenti cromatiche, ma possiamo diventare ciechi rispetto a interi gruppi di oggetti e proprietà, che vengono rimossi dal quella porzione di mondo che è la nostra coscienza.
	Come vedremo, i casi più comuni sono rappresentati da sottrazioni, differimenti e filtri. Finora non ho sentito parlare di alterazioni fisiologiche che consentano ai soggetti di incrementare l’insieme di oggetti percepibili, anche se certi allucinogeni potrebbero agire in questo modo. Assai più frequente è invece il caso della sottrazione di qualcosa dal nostro mondo in seguito a un impedimento fisiologico, alla stimolazione sensoriale e ai processi cognitivi.
	I meccanismi effettivi che hanno come risultato alterazioni tanto profonde dei processi percettivi sono complessi. Comunque, per quanto riguarda il contrasto tra apparenza e realtà, la scomparsa totale di un oggetto o di una proprietà è soltanto una riduzione del sottoinsieme di oggetti esterni che costituiscono le cause in atto dei nostri processi percettivi. Non è un cambiamento nel dominio mentale. Casi degni di nota di rimozione di oggetti o di proprietà sono l’illusione dei pallini, la cecità motoria e la cecità inattenzionale (o disattentiva).
	Nel caso dell’illusione dei pallini (o Lilac chaser illusion), come conseguenza dell’adattamento complementare e di vari meccanismi attivati a diversi livelli dagli occhi fino alla corteccia visiva, una serie di pallini violetti sparisce dal nostro campo visivo. Chi guarda è tagliato fuori da qualcosa che si trova nelle vicinanze. L’oggetto c’è ma non è in grado di produrre un effetto sul nostro corpo. Evidentemente lungo la catena causale qualcosa non va per il verso giusto. Ovviamente l’oggetto esterno continua a produrre effetti, in una certa misura, ma la catena causale è incompleta come dimostra il fatto che chi guarda è incapace di usare una tale percezione per accertarsi dell’esistenza dei pallini. Per lo meno quando sono non sono parte della sua esperienza.
	Analogamente la cecità motoria è un fenomeno di sparizione visiva o di illusione percettiva in cui stimoli visivi stazionari scompaiono come se fossero cancellati di fronte agli occhi di un osservatore quando risultano nascosti da uno sfondo in movimento.
	La cecità inattenzionale è un altro caso degno di nota. Nel famoso video dei giocatori di basket girato da Daniel Simons con estrema cura nel 1999 il famoso “gorilla” scompare perché un insieme di aspettative gli impedisce di produrre effetti sui soggetti che guardano.85 In questi casi o per qualche alterazione percettiva o cognitiva del nostro meccanismo visivo o a causa di qualche caratteristica inerente l’oggetto, il mondo esterno si restringe a un sottoinsieme di cui il gorilla non fa parte.

***

Probabilmente il fenomeno che illustra meglio i fenomeni della rimozione e del filtraggio di proprietà dal nostro mondo è rappresentato dalle immagini consecutive, le cosiddette afterimage. Un’immagine consecutiva – o più in generale un effetto ritardato – è un cambiamento nell’esperienza percettiva dovuto alla percezione di uno stimolo precedente. Se fisso lo sguardo su uno stimolo, le mie strutture percettive subiscono un qualche adattamento e, di conseguenza, io individuo proprietà differenti. Diversi tipi di immagini consecutive sono stati descritti in relazione a differenti modalità sensoriali.86
	La teoria della mente allargata propone una spiegazione diversa delle immagini consecutive: uno stimolo cambia le proprietà causali del corpo in modo tale che gli oggetti e le proprietà individuate e definite nel mondo sono differenti. Risulta così molto più facile spiegare questi casi in termini di filtraggio che non facendo appello a entità mentali. È come se il mondo che di solito percepiamo fosse filtrato attraverso una griglia. 
	La soluzione suggerita è che le immagini consecutive siano il prodotto di un filtraggio indotto dallo stimolo che individua proprietà differenti in una regione localizzata del campo visivo e dunque del mondo esterno. Un’immagine consecutiva è la percezione di un sottoinsieme di proprietà fisiche esistenti in una regione localizzata dello spazio. Dato che quest’area localizzata si muove insieme all’area percepita dagli occhi, il fenomeno è stato spesso schematizzato come se fosse la percezione visiva di un’immagine sovraimposta al campo visivo. Ma non è necessariamente così. Infatti proporre un modello che considera le immagini consecutive come l’esito dell’applicazione di un filtro locale permette di ricollocarle nel mondo esterno. Qui considero separatamente le immagini consecutive negative (o complementari) e le immagini consecutive positive.
	Per cominciare consideriamo il caso più comune, vale a dire quello delle immagini consecutive complementari, o negative. Consideriamo per semplicità un classico caso di immagini consecutive complementari. Fissiamo lo sguardo per un minuto su un quadrato rosso [ndT poi si specifica che è un quadrato, l’ho anticipato qui] e quindi guardiamo un quadrato grigio: così facendo vedremo un quadrato azzurro ciano (Figura 19). Che cosa è accaduto? Secondo la spiegazione Tradizionale, a seguito dell’esposizione al rosso del primo quadrato, vediamo un’immagine consecutiva mentale di colore azzurro in quanto il quadrato è grigio e perciò l’azzurro non può essere reale. Giusto? Niente affatto! Il colore azzurro che vediamo è tanto fisico quanto il grigio e il rosso. Vediamo come mai.
	Ma possiamo proporre una spiegazione differente. Dato che abbiamo fissato lo sguardo sulla macchia rossa per un minuto, i nostri occhi si sono adattati al rosso. In altre parole, siamo diventati parzialmente ciechi al rosso. Essendo parzialmente ciechi al rosso in una regione plasmata dallo stimolo, vediamo meno rosso: smettiamo di cogliere il rosso che si trova davanti a noi. Ciononostante, la macchia grigia continua a contenere le componenti cromatiche del rosso, del verde e del blu in egual misura. A causa della nostra parziale cecità al rosso però noi vediamo principalmente verde e blu. Verde e blu insieme formano l’azzurro. Ecco perché vediamo una macchia azzurra. Però non è un azzurro mentale quello che vediamo, è l’azzurro fisico dentro la macchia grigia. Questo azzurro di norma è nascosto dalla componente rossa della luce. Perciò le immagini consecutive del colore complementare non richiedono colori mentali, ma soltanto una diversa selezione dei colori esterni esistenti.
	Poiché l’area in cui l’adattamento ha luogo è piccola, il filtro influenza soltanto una regione limitata nel campo visivo (Figura 20). Spostando il nostro sguardo, vediamo il filtro muoversi insieme allo sguardo e quindi possiamo inferire, sbagliando, l’esistenza di un’immagine mentale colorata che veleggia intorno. Ma non è così. Anzi la regione che agisce da filtro si sposta con lo sguardo e quindi influenza parti diverse della scena visiva. 
	La differenza tra i due modelli si può valutare sperimentalmente. Infatti, secondo la mente allargata, possiamo avere soltanto immagini consecutive dei colori istanziati fisicamente dagli oggetti che guardiamo. Per contro, secondo l’interpretazione tradizionale, dovremmo avere immagini consecutive di colori non istanziati fisicamente, come a dire che le immagini consecutive sono casi di allucinazione. Infatti se i colori che vediamo come immagini consecutive fossero entità mentali, sarebbero arbitrariamente influenzate dal nostro spazio cromatico mentale. Ma I dati sperimentali ci raccontano una storia diversa. Il colore che vediamo come immagine consecutiva è un sottoinsieme dei colori fisici su cui fissiamo lo sguardo successivamente.
	Infine, qualche parola sulle immagini consecutive positive: non sono il risultato dell’adattamento e quindi di un’azione filtrante, si tratta del prodotto di uno stimolo tanto intenso da prevenire qualsiasi sensazione ulteriore per un certo tempo. Le immagini consecutive positive sono casi in cui rimaniamo bloccati sull’ultimo oggetto che percepiamo prima di venire isolati. Spesso l’ultimo oggetto è quello che causa una temporanea compromissione sensoriale. Un caso molto comune è rappresentato dalle immagini consecutive positive che derivano per esempio dal fissare lo sguardo su una luce forte. Nel 1940 lo psicologo Kenneth Craik ha svolto una ricerca audace ma imprudente compiendo alcuni esperimenti in prima persona per studiare gli effetti dell’osservazione prolungata del Sole (non imitatelo!). Dopo soli due minuti di questa sgradevole esperienza volontaria Craik si è bruciato la retina, ciononostante ha continuato a vedere per ore il Sole. Da notare che Craik non ha continuato a vedere l’immagine del Sole, ma ha visto per ore proprio il Sole. [ndT ho riordinato un po’ la frase perché in italiano gira meglio così]
	Le immagini consecutive in termini causali si possono spiegare così: qualche volta uno stimolo è talmente intenso da danneggiare gravemente l’occhio. Ecco perché smettiamo di percepire tutti gli oggetti successivi. Rimaniamo bloccati sull’ultimo evento che ha prodotto la nostra attività neurale. In questo senso un’immagine consecutiva positiva è come una condanna che ci obbliga a continuare a vedere l’ultima cosa che siamo stati in grado di percepire. Dato che l’ultima percezione è stata anche responsabile della compromissione temporanea delle nostre capacità sensoriali, siamo bloccati sul nostro ultimo appaiamento causale con il mondo. Il nostro presente si prolunga finché gli organi di senso danneggiati non recuperano la loro funzionalità.
	In altri termini, ogni oggetto non ha un colore assoluto ma infiniti colori relativi. Ogni cosa quindi pu; avere un colore relativo diverso relativamente a un corpo diverso. Nel caso delle immagini consecutive il nostro corpo viene modificato dal primo stimolo e quindi percepisce (o fa esistere) sulla superfice un colore relativo diverso.

p. 176
Figura 19 Lo stesso stimolo produce immagini consecutive (o afterimage) in base a ciò che gli occhi stanno guardando. L’adattamento non crea un nuovo colore, ma fa esistere diversi colori relativi.
red (tre volte) = rosso
gray = grigio
cyanish = azzurrognolo
yellow = giallo
greenish = verdastro
magenta = magenta
bluish = bluastro

p. 177
Figura 20 Un’immagine consecutiva è un’area in cui certe componenti di colore vengono parzialmente filtrate via. Dunque non si tratta letteralmente di un’immagine.
ndT le somme di lettere sotto le parole restano uguali
gray wall (2 volte) = parete grigia
cyanish (2 volte) = azzurrognolo
black =nero
cyan = azzurro (ciano)
red urn = vaso rosso
whiteboard = lavagna bianca
marble column = colonna di marmo
yellow armchair = bracciolo giallo
greenish = verdastro 

R = R
G = V
B = B

	In generale, a questo riguardo, la sindrome di Charles Bonnet, gli arti fantasmi, le deprivazioni sensoriali e i disturbi da stress post-traumatico non sono fenomeni tanto diversi. Dato che uno o più percorsi causali risultano alterati, il corpo del soggetto fa esistere gli ultimi oggetto relativi, che per lui sono gli ultimi oggetto relativi. In tutti questi casi, un malfunzionamento improvviso e grave delle nostre capacità percettive – principalmente dovuto a danni al sistema nervoso centrale, ma non sempre, per esempio negli ultimi due casi – blocca il soggetto in un persistente presente, che non è altro che una persistente esistenza relativa. In questi casi il corpo del soggetto tiene in vita le cause che hanno corrisposto alla sua ultima esperienza prima dell’interruzione della continuità causale con il mondo. È come se il presente si estendesse per un tempo imprecisato, perché esiste relativamente a un corpo che non cambia. In Hunger Games: La ragazza di fuoco, il secondo capitolo della fortunata serie di romanzi per ragazzi, uno dei personaggi descrive il permanere di un’esperienza traumatica in questi termini: «Intanto che loro cercano di indovinare i piatti che saranno serviti, io continuo a vedere la testa del vecchio che viene fatta esplodere». Allo stesso modo nelle esperienze post-traumatiche le persone rimangono bloccate in un presente senza fine.
	Le immagini consecutive più tradizionali si possono interpretare allo stesso modo. Uno stimolo potrebbe essere così intenso da chiudere la porta dei sensi, per così dire. Finché la porta rimane chiusa, quello stimolo resta nella nostra esperienza e anche nel nostro presente. Non vediamo nient’altro e continuiamo a vedere eternamente lo stimolo la cui intensità ha spento i nostri sensi. Tra le immagini consecutive, un posto speciale è riservato a un mito popolare nella filosofia della mente: il caso del cosiddetto rosso sovrassaturo. Il rosso sovrassaturo viene descritto come una sorta di super immagine consecutiva, una tonalità di rosso talmente intensa da non poter esistere nel mondo fisico, ma che viene create dalla nostra mene in circostanze particolari: insomma un colore puramente mentale. Molti filosofi considerano un caso di questo tipo come una prova concreta.87 Anche se non lo è.
	Il caso del rosso sovrassaturo è un altro mito filosofico basato su i soliti pregiudizi. L’entusiasmo incondizionato con cui è stato accolto questo esito sperimentale è una dimostrazione della forza dei pregiudizi sulla natura della mente. Il rosso sovrassaturo sembrava offrire un supporto empirico all’autonomia dell’ambito mentale rispetto a quello fisico ed è stato ben accolto da molti filosofi acriticamente.
	Consideriamo la descrizione di questo caso come la descrive il filosofo Mark Johnston nel suo articolo The obscure object of hallucination (“Il misterioso oggetto dell’allucinazione”, i corsivi sono miei).

[cit] È possibile arrivare a comprendere che cos’è il rosso “sovrassaturo” soltanto dopo che è diventato un’immagine consecutiva. Mentre lo vediamo come immagine consecutiva possiamo confrontarlo, per capire quanto è più saturo, con i rossi tra i più rossi dei campioni di colore standard del sistema di Munsell (ndT corretto errore di stampa, testo controllato con articolo originale) posti davanti a noi sul tavolo. Parimenti, un pittore potrebbe scoprire nell’allucinazione un colore peculiare e affascinante, di cui può quindi produrre campioni mescolando le tempere in modo nuovo.

	Il passaggio chiave riguarda la possibilità – o presunta tale – di esperire il rosso sovrassaturo soltanto dopo averlo visto come immagine consecutiva, «un caso da cui si deduce che, dal punto di vista empirico, il rosso paradigmatico – il più rosso tra i rossi – può soltanto essere rappresentato nell’esperienza illusoria». Il rosso sovrassaturo dovrebbe dimostrare che l’esperienza fenomenica è indipendente da quella fisica. Questo è il nocciolo della questione. Se fosse vero ciò vorrebbe dire che il rosso sovrassaturo è un’esperienza puramente mentale e quindi che i colori sono materia mentale. Però, anche se può sorprendere, il rosso sovrassaturo è un mito filosofico facile da demolire.
	In breve, secondo i sostenitori del rosso sovrassaturo, se guardiamo uno stimolo verde il nostro sistema visivo tende a mettere più rosso mentale in quello che vediamo. Quindi, quando poi guardiamo una superficie rossa, la dovremmo vedere ancora più rossa di quanto non sia in realtà, addirittura, se facciamo le cose per bene, di un rosso sovrassaturo. Questo però non succede affatto. Prove sperimentali successive mostrano come l’impressione di un rosso più rosso del rosso, non fossero che l’effetto collaterale del bianco contenuto nella maggior parte degli stimoli usati in questi esperimenti. In queste circostanze, uno non vedere un rosso sovrassaturo, ma un rosso con un po’ di viola e magenta dentro, quindi niente di speciale.
	

***

Un altro caso tradizionale di immagini mentali che si presume debbano essere diverse dalla realtà è offerto dall’effetto collaterale della macchia cieca. A causa del punto di uscita del nervo ottico nella retina, il campo visivo ha un’area sprovvista di fotorecettori. Di conseguenza, senza che noi ce ne accorgiamo, in una piccola regione del campo visivo non possiamo vedere alcunchè.
	Se intorno alla macchia cieca ci sono configurazioni regolari, noi le percepiamo come se fossero continue da una parte all’altra. Il classico stimolo è costituito da due segmenti verticali. Quando il punto cieco nasconde la discontinuità tra i due segmenti, percepiamo un unico segmento come se ci fosse una sola linea unita. Poiché il sistema visivo sembra riempire il buco con l’appropriato motivo mancante è stato suggerito che deve esistere un meccanismo di riempimento in grado di fornire il dettaglio visivo assente.88 La spiegazione tradizionale è che in qualche modo il cervello riesca a clonare una “toppa” nell’immagine visiva e quindi la utilizzi per chiudere il buco del campo visivo, proprio come se l’immagine mentale fosse stata rammendata. Spiegazioni più sofisticate suggeriscono capacità ricostruttive più complesse, ma l’interpretazione più popolare è sempre la stessa: la presunta immagine mentale viene attivamente riempita con l’informazione tratta dallo sfondo. È giusto notare che alcuni studiosi hanno avanzato spiegazioni alternative. Per esempio Dennett ha sostenuto che l’area vuota viene semplicemente ignorata e, di conseguenza, non è necessario che venga attivamente riempita (Dennett, 1991).
	La teoria della mente allargata suggerisce una soluzione simile. Invece di cercare un meccanismo di ricostruzione attiva di una porzione mancante del campo visivo mentale tristemente famoso, noi non cerchiamo mai nell’insieme mancante. La soluzione proposta dalla teoria della mente allargata al problema del punto cieco è diversa dal modello dello riempimento ed è più simile all’approccio enattivista. Una posizione in cui non possiamo guardare non ha bisogno di essere rattoppata. Perciò l’impressione di vedere una linea continua è il risultato della mancanza di differenza tra una linea continua e una spezzata quando sono in quella posizione. Ci si potrebbe domandare perché dovremmo vedere un buco, dato che non siamo in grado di vedere dove il buco presumibilmente dovrebbe essere. L’assenza di informazione non è un’informazione sull’assenza. Come ha notato Kevin O’Regan, se non siamo neppure consapevoli di ciò che abbiamo tra le dita, perché dovremmo esserlo di ciò che accade tra i fotorecettori? Non possiamo avere nessun tipo di rapporto causale con quella parte del mondo. Il nostro ambiente semplicemente non è fatto di quegli eventi che corrispondono al punto cieco. La mente non si estende fino a loro. Relativamente al nostro occhio, in una certa area del mondo, non esiste nulla.

***

Come ultimo esempio, consideriamo un caso molto popolare: gli arti fantasma che sono stati uno dei più punti di forza di maggior successo dell’approccio internalista. In questa patologia un paziente che ha perso un arto continua a provare sensazioni simili a quelle che proverebbe se l’avesse ancora. Come al solito, la posizione tradizionale è che i nervi afferenti residui continuano a mandare segnale che attivano rappresentazioni mentali dell’arto che non c’è più. Al contrario, la teoria della mente allargata ha una spiegazione molto più semplice: gli arti fantasma sono esempi di percezione differita. Il soggetto percepisce l’arto che aveva una volta e, dato che la regione neurale corrispondente non è più connessa a nulla, continua a essere ancora causalmente legato alle cause passate (ma causalmente presenti). 
	Gli arti fantasma sono simili ai casi in cui lo stimolo corrente è assente in seguito a un blocco (deprivazione sensoriale), un danno nella traiettoria causale (sindrome di Charles Bonnet), a una temporanea compromissione degli organi sensoriali indotta da uno stimolo (immagini consecutive positive), disturbi da stress post-traumatico, oppure, nel caso specifico, alla rimozione dell’oggetto esterno.
	Se gli arti fantasma non rappresentano un problema significativo per il realismo estremo della teoria della mente allargata, che cosa si può dire di casi ancora più enigmatici per come gli arti fantasma attribuiti a individui congenitamente privi di arti?89 In effetti, questi casi porrebbero un problema molto seria per qualsiasi teoria basata sul mondo esterno. Se uno potesse fare esperienza di un corpo che non ha mai avuto, questo significherebbe che esiste una dimensione puramente mentale che contiene una rappresentazione innata. E questa è, sostanzialmente, la posizione di neuroscienzati come Saadah e Melzack che, nel 1994, scrissero: «Il cervello genera l’esperienza del corpo. Gli input sensoriali si limitano a modulare quell’esperienza; non la causano direttamente». Il nocciolo della questione qui è chiedersi se l’immagine corporea sia generata da strutture neurali innate interne al cervello o se, in qualche modo, sia il frutto dell’interazione con il mondo esterno.
	Di solito si distingue tra l’immagine corporea e lo schema corporeo. Il primo corrisponde a una immagine cosciente del proprio corpo, il secondo è invece uno schema motorio, che potrebbe essere parzialmente innato, che guida i nostri movimenti. Solo l’immagine corporea rappresenta un problema per la teoria. Nel caso in questione, il paziente potrebbe non essere un caso di immagine corporea innata, ma solo un caso di schema corporeo arricchito dalla comunicazione con i suoi familiari. Se questo fosse il caso, questo caso unico e difficilissimo da valutare, non sarebbe più un miracolo ontologico e potrebbe essere spiegato in modo semplice.
	Inoltre, a prescindere dalla teoria presentata, ci sono numerosi problemi empirici e teorici che si oppongono al concetto di nascere con una immagine corporea innata. Per cominciare non è ovvio quale vantaggio selettivo potrebbe derivare da un arto fantasma congenito. In secondo luogo non è chiaro perché meccanismi cerebrali innati dovrebbero generare qualcosa di simile a un’esperienza fenomenica del corpo. Terzo, è enigmatico è il modo in cui l’esperienza fenomenica, per esempio la sensazione di avere un gomito piegato a novanta gradi, potrebbe essere codificata nel nostro materiale genetico. Perché dovrebbe? Quale potrebbe essere lo scopo di una simile informazione se qualunque individuo sano può facilmente dedurla a partire da arti reali? Trasmettere questo tipo di informazione – che cosa si prova ad avere un braccio in una certa posizione – sarebbe completamente inutile a meno di non essere congenitamente privi di braccio, situazione che non è sicuramente frequente. Perché dovrebbe esistere un meccanismo costoso che duplica una informazione che è facilmente ottenibile dall’ambiente a meno di un caso eccezionalmente raro di amelìa congenita? Paradossalmente, in soggetti sani, questa informazione sarebbe potenzialmente dannosa e avrebbe interesse solo per quei pazienti che non se ne farebbero nulla dal punto di vista pratico, essendo privi di uno o più arti fin dalla nascita. In breve: chi nasce con tutti gli arti non ha bisogno di un’immagine corporea innata che può ottenere direttamente;  chi nasce senza arti non ha alcun uso di un’immagine corporea innata (a parte fare scrivere un articolo a qualche neuroscienziato di ispirazione internalista).
	Il concetto di schema corporeo, invece, è perfettamente coerente in termini evolutivi. Avere uno schema corporeo innato può aiutare ad accelerare lo sviluppo e l’apprendimento sensoriale motorio. Questa capacità può essere inestimabile per tutte le specie che subito dopo la nascita devono essere in grado di muoversi autonomamente, come le gazzelle, i cervi e i delfini. Non richiede la trasmissione e l’archiviazione di esperienze fenomeniche inutili.
	E per finire, l’idea che esistano immagini corporee innate presenta un’altra difficoltà. Se nascessimo con un’immagine corporea innata capace di produrre l’esperienza di un arto nelle persone affette da amelia congenita, l’esperienza potrebbe essere fuorviante (con l’eccezione di un numero limitato di casi). In altre parole, le cose potrebbero peggiorare se uno nascesse con  un’immagine corporea innata. Sporadicamente i pazienti potrebbero lamentarsi della loro immagine corporea bizzarra e anomala. Le persone potrebbero avere arti fantasma innati anomali. Però non succede mai. Nessuno si è mai lamentato di un arto fantasma in soprannumero o di una zampa fantasma da drago o di qualunque cosa simile. A quanto mi risulta nessuno è nato con un arto fantasma innato in soprannumero. Così se avessimo un’immagine corporea mentale innata, sarebbe lecito aspettarsi che, almeno in un numero limitato di casi, i soggetti con corpi standard avrebbero avere un’immagine corporea assolutamente bizzarra e non soltanto una variazione dell’immagine corporea standard (Figura 21). Ma non è mai così.

p. 182
Figura 21 Se i pazienti che alla nascita sono privi di uno o più arti avessero un’immagine corporea innata, i soggetti nati con gli arti dovrebbero avere un’immagine corporea innata bizzarra.
diciture dall’alto da destra a sinistra
corpo standard	immagine corporea standard	nessun arto fantasma
corpo anomalo	immagine corporea standard	arti fantasma congeniti
corpo standard	immagine corporea anomala	arti fantasma congeniti bizzarri?

	E allora? Come mai ci sono questi casi pur rarissimi di pazienti congenitamente privi di arti che riportano esperienza fantasma? Una spiegazione provabile è i soggetti con arti fantasma congeniti potrebbero ricavare la loro immagine corporea da due fonti facilmente disponibili: i loro input senso-motori residui e l’osservazione di altri soggetti con una struttura corporea standard. È innegabile che queste persone provino un desiderio comprensibile di emulare gli altri o di sentirsi come loro. Nel primo caso, cioè quello degli input senso-motori residui, vale la pena di riconoscere che nessun paziente è nato con così pochi arti da essere privo di un corpo. Tutti questi soggetti hanno qualche tipo di esperienza somatosensoriale residua che – almeno in linea di principio – può essere usata per imitare in modo approssimativo l’esperienza dell’arto di cui sono privi. Questa sarebbe simile all’esperienza ben nota del volare nei sogni. Nonostante l’esperienza di volare nei sogni sia piuttosto comune – galleggiando liberamente nell’aria o battendo le braccia come ali – nessuno prova nulla di simile a ciò che proverebbe se stesse effettivamente volando, a meno di non aver volato prima. Perciò, anche se potremmo sognare di volare, una simile esperienza non è il risultato di una qualche esperienza innata di volo priva di scopo e misteriosamente archiviata nei nostri geni. Al contrario, noi costruiamo il volo, come un qualunque oggetto nella nostra esperienza, a partire dalle nostre esperienze effettive: battere le braccia, galleggiare liberamente, andare avanti, muoversi verso l’alto, stare sdraiati su morbidi cuscini, nuotare e così via.
	Gli arti fantasma sono allucinazioni ordinarie mentre gli arti fantasma congeniti sono allucinazioni straordinarie. Tuttavia è molto probabile che gli arti fantasma congeniti non siano mai stati osservati nella loro forma più pura. Alla fine sono anche loro una ricombinazione. Si tratta di un rimescolamento di esperienze senso-motorie e di forti aspettative, organizzate con il contributo di uno schema corporeo innato.


Capitolo 7

Il qui e ora esteso
Ma finché essa dura
Voi stessi siete la musica
–T. S. Eliot , 1941

[trad it. I Dry Salvages , In Quattro quartetti, Garzanti, Milano 1982, p. 57
ndT questa poesia non è riportata separatamente in bibliografia, come invece Burnt Norton, l’ho aggiunta in quella dei testi tradotti in italiano]


Siamo arrivati al tempo, il tempo del mondo e il tempo della nostra esperienza. L’esperienza cosciente è un fenomeno intrinsecamente temporale che non può essere concepita al di fuori del tempo, del cambiamento e del divenire. Noi esistiamo in un continuo cambiamento. Consideriamo un’analogia ovvia, quella della velocità; un fenomeno anch’esso intrinsecamente temporale. In natura non possiamo separare la velocità dal tempo. E non possiamo neppure distinguere un’onda da una particella. Possiamo separare il concetto di Barack Obama dal concetto di marito di Michelle. Possiamo separare il concetto, ma non l’essere umano. Allo stesso modo nessuna esperienza si verifica al di là del divenire, del cambiamento o del tempo. La velocità è un cambiamento di posizione. L’esperienza è un cambiamento di ciò che siamo. L’esperienza è un cambiamento in ciò che esiste, cioè un divenire. Cambiare è divenire. L’esperienza richiede cambiamento. Anche il mondo richiede cambiamento. Io sostengo che il tempo sia lo svolgersi dell’esperienza e dunque del mondo. Il tempo non è una scatola esterna dentro la quale accadono le cose e non è neppure una dimensione aggiuntiva. Mi domando se il concetto tradizionale di tempo – inteso come qualcosa che va oltre il cambiamento, l’esperienza e la realtà – possa essere messo da parte. Il tempo tradizionale è un’astrazione – simile all’oggetto galileiano o al tempo assoluto newtoniano – utile per descrivere come l’esperienza, e dunque il mondo in cui viviamo, cambia e diviene. Peraltro noi non esperiamo mai il tempo come tale. Facciamo esperienza del cambiamento.
	Ancora una volta, in quanto fisicalista, non posso che partire dall’assunto che tutto debba rientrare nella natura. La mia esperienza del presente, perciò, deve a sua volta rientrare nella natura. E il tempo della natura deve essere tale da avere spazio per un momento presente come quello di cui faccio esperienza – ovvero un qui e ora.
	Prima, ho dichiarato che gli oggetti sono intrinsecamente temporali come il mondo fisico di cui siamo consapevoli e in cui viviamo. Per contro, ho fatto notare come la nozione di forma statica e di oggetto senza tempo ricorda in modo sospetto l’ideale platonico del mondo senza tempo. La scienza e la filosofia analitica – con l’eccessiva enfasi sul linguaggio, la sintassi, la logica e la matematica – sono entrambe inclini a un’interpretazione geometrica ed eterna del tempo. Il tempo è concepito come una dimensione aggiuntiva la cui relazione con gli oggetti fisici è estrinseca. Gli oggetti statici senza tempo non svolgono alcun ruolo nella nostra esperienza e quindi possono essere accantonati. Non fanno parte del nostro mondo. La mela che prendo dall’albero sta marcendo; il fiume in cui mi bagno sta scorrendo; le nubi che guardo si stanno dissolvendo; la roccia, apparentemente immutabile, si sta lentamente erodendo; il Sole sta bruciando e le stelle fisse stanno sfrecciando nello spazio a un’incredibile velocità. Nel nostro universo, nulla è statico. Purtroppo le cose che più di tutte le altre rimangono immutate sono i nostri preconcetti, anche se in qualche misura evolvono, pur lentamente. Come ha scritto Walter Benjamin ne L’opera d’arte nell’epoca della sua riproducibilità (1935 ndT non c’è in biblio l’ho aggiunto in quella dei testi tradotti in italiano) la sovrastruttura evolve più lentamente dei suoi fondamenti fisici, però alla fine anch’essa evolve. Ed è una sfortuna, oltre a essere fuorviante, il fatto che spesso – soprattutto in seguito all’influenza della scienza informatica e meccanica – ci riferiamo alla mente in termini di stati mentali come se la nostra esperienza fosse una serie di fotogrammi statici scollegati. La mente umana non è una serie di “stati”, nozione ibrida e furviante presa a prestito un po’ dalla meccanica classica e un po’ dalla teoria dell’informazione. Giustamente, molti autori Mach, James, Whitehead, Gibson, Husserl e Merleau-Ponty hanno enfatizzato la natura intrinsecamente in divernire dell’esperienza.
	L’obiettivo di questo capitolo è delineare un concetto di momento presente coerente con la nostra esperienza e compatibile con il mondo fisico. Attualmente la maggior parte del dibattito filosofico sul tempo si focalizza sulla differenza tra un mondo senza tempo e un mondo con tempo.90 I sostenitori del primo modo sono anche noti come presentisti (o teorici A), quelli del secondo gruppo sono gli eternalisti (o teorici B). Il primo gruppo sostiene l’esistenza di una differenza ontologica irriducibile del presente. A questo riguardo, Yval Dolev ha rimarcato nel 1989 che «la distinzione tra passato, presente e futuro appartiene alla nostra esperienza e a come pensiamo e parliamo». Io non mi schiero con nessuno dei due fronti. Affronto l’ontologia del presente. Il presente non è un’astrazione matematica esatta (ndT qui penso sia meglio evitare di usare “puntuale”) ma un pezzo esteso della realtà. Il presente è un colossale oggetto relativo esteso. Noi siamo tutti i presenti o tutti i qui e ora.
	Nella nostra esperienza, tutto esiste contemporaneamente ma tutto è anche l’esito di un cambiamento. Noi facciamo esperienza del mondo nella misura in cui il mondo si realizza in qualcosa che è un cambiamento. L’oggetto relativo è, ogni volta, una nuova manifestazione del mondo in divenire. Non possiamo fare a meno del tempo, esulare dal cambiamento o dalla causalità. E non usciamo mai dal presente. Ma neppure rimaniamo mai nel passato. Non usciamo mai dal presente perché siamo il nostro presente: non possiamo uscire da noi stessi. Siamo tutt’uno con l’oggetto. La coscienza non può avere luogo al di fuori del presente perché per farlo dovrebbe avere luogo al di fuori di se stesso. Questa necessità è il sintomo di un’identità fondamentale. Il presente non è soltanto una nozione temporale, ma piuttosto è un concetto dalle molteplici sfaccettature riferito alla superficie della natura che nel suo ribollire si dispiega. Il presente – o l’hic et nunc, il qui e ora – non è né un punto né una linea e neppure un luogo. Userò il termine qui e ora come se fosse un sostantivo numerabile. Mi riferirò pertanto a “un qui e ora”, “molti qui e ora” e “ciascun qui e ora”. Il qui e ora è – in mancanza di espressioni migliori – un pezzo di realtà. Io non sono qui e ora: io sono un qui e ora. Un pezzo di realtà di questo tipo è individuato da limiti causali e non da limiti matematici. Un qui e ora definisce un sistema di riferimento in atto causale, vale a dire una rete causale di processi effettivi, in atto che, determinando l’esistenza di un oggetto, fissano un sistema di riferimento. Il qui e ora si estende su più oggetti. Non esiste nulla di simile a un qui e ora unificato assoluto, piuttosto ci sono più qui e ora, ognuno dei quali coincidente con l’occorrenza di un oggetto o di un momento dell’esperienza. Alcuni di questi oggetti sono persone. La nozione risultante del qui e ora è relativa sia rispetto all’occorrenza di un oggetto sia – simmetricamente – rispetto all’occorrenza di un’esperienza.
	Il concetto tradizionale di tempo è simile alle nozioni di meridiano o di baricentro, astrazioni utili ma prive di peso ontologico. Infatti molte dicotomie tradizionali sono soltanto concettuali: esistenza contro causazione, tempo contro cambiamento, esperienza contro oggetti. Non si tratta di divari ontologici. Sono solo discontinuità nella nostra descrizione della natura.

***

Nella scienza come nella vita quotidiana, la più comune concezione del presente è quella di un punto in movimento su una freccia diritta e infinita. Pur essendo popolare, una simile rappresentazione è afflitta da numerosi svantaggi. Primo, il presente puntuale non può contenere né la nostra esperienza, né i fenomeni fisici. Secondo, tra punti distinti sulla linea temporale si aprono divari invalicabili. Terzo, un presente invisibile che avanza è qualcosa che si aggiunge al mondo fisico e non è né misurabile né osservabile. Infine, il presente puntuale determina un problema di divario temporale.
	Qual è l’ampiezza del presente? È davvero un punto? E se non è così, esiste un qualche limite? Perché dovremmo avallare il concetto di presente puntuale se nella nostra esperienza nulla ha la durata di un istante? Sospetto che la principale ragione per credere a un presente puntuale sia il desiderio di difendere vecchi pregiudizi. Il concetto di presente puntuale ha ricevuto nel corso della storia un considerevole impulso grazie al lavoro di Newton sul calcolo infinitesimale e anche ai diagrammi spazio-tempo di Hermann Minkowski. Nonostante questi modelli differiscano per molti particolari, la nozione di presente su cui si basano è abbastanza simile: il presente è istantaneo e lascia fuori passato e futuro. Molti studiosi concepiscono il tempo come se fosse una dimensione geometrica aggiuntiva in cui il presente corrisponde a una collocazione geometrica priva di volume. Più recentemente Yuval Dolev, nel suo libro Time and Realism (2007), ha osservato che:

[cit] [il concetto di presente puntuale] sembra essersi radicato. Per molti l’idea che il presente sia confinato in un punto privo di volume è ovvia. Uno dei motivi, credo, è l’impiego diffuso, in numerosi contesti e relazioni, di schemi in cui il tempo è rappresentato da una linea.

	In realtà, senza tener conto dell’influenza di Newton e Minkowski, il presente puntuale è incompatibile sia con la nostra esperienza sia con i modelli comunemente accettati nel campo delle neuroscienze. 
	Spesso siamo stati ingannati dai film in cui – per magia o grazie all’intervento di qualche deus ex machina inventato – il tempo si ferma in un presente immobile. Nella scena classica, come è stata rappresentata per esempio nello struggente Mister Hula Hoop diretto da Joel ed Ethan Coen nel 1994, vediamo le lancette dell’orologio della torre che rallentano fino a fermarsi. Tutto di conseguenza si ferma. I fiocchi di neve si immobilizzano a mezz’aria, le auto si bloccano nel centro della strada, i pedoni sono irrigiditi in goffe posizioni a metà di un passo. E così via. Ovviamente il tempo non può essere fermato. Ma se fosse possibile, secondo l’opinione condivisa dalla maggior parte della gente, l’universo rimarrebbe uguale, anche se immobile. Questa idea si basa sulla convinzione che esistenza e causazione siano due cose distinte. Sulla stessa linea di pensiero, molti filosofi hanno sostenuto che il tempo senza cambiamento è comunque concepibile. Una simile tesi è discutibile perché l’esperienza richiede cambiamento. Non nego che si potrebbe concepire la possibilità logica del tempo senza cambiamento. Io credo che un simile concetto del tempo vada al di là della portata della nostra esperienza e dunque sia inutile empiricamente. Per cominciare, come ho detto prima, se il tempo si fermasse, l’universo sarebbe vuoto. Tutti gli oggetti con cui noi abbiamo familiarità scomparirebbero dato che sono parte integrante di processi causali. La luce stessa scomparirebbe. Tutto sarebbe completamente isolato dal resto dell’universo. 
	L’universo è tenuto insieme da processi causali ed essi richiedono il cambiamento. L’esistenza e la causazione sono due facce della stessa moneta. Il tempo non è qualcosa che va oltre l’occorrenza degli eventi. Se il tempo si fermasse, ogni cosa rimarrebbe isolata da tutto il resto. L’universo si romperebbe. Punti diversi nello spazio richiedono tempo per essere uniti. Oggetti diversi richiedono tempo per stabilire relazioni. Senza tempo ogni cosa risulterebbe separata da ogni.
	Il modello classico (e ovviamente superato dalla fisica odierna) del tempo suggerisce un che il tempo sia una linea e il presente sia un punto che scivola su di essa. Il punto continua a spostarsi in avanti. Ammettiamolo, da una prospettiva matematica, il presente puntuale ha molti vantaggi. Il primo è che il tempo viene espresso con una sola variabile. E poi rappresenta una cornice efficiente per molti modelli fisici (in primis i modelli di controllo dei sistemi automatici). Fin dal XVII secolo i controlli automatici hanno matematizzato il tempo e dunque, in un certo senso, hanno negato l’esistenza offerto una spiegazione per il cambiamento. In linea di principio possiamo descrivere qualunque sviluppo futuro come un insieme di numeri che sono disponibili fin dal principio. Tutta l’evoluzione futura è contenuta all’interno del presente puntuale. Le trasformate di Fourier e di Laplace fanno proprio questo. Riducono ogni sviluppo temporale a una struttura astratta e statica. Tale modello è stato completamente messo da parte dalla fisica contemporanea, tuttavia la sua influenza è ancora forte sia in filosofia che nell’opinione comune.91
	La nozione di presente puntuale è simile a quella di oggetto galileiano. Si tratta di una semplificazione concettuale utile ma fuorviante. È un concetto ma non una realtà. Non importa quanto la nozione di presente puntuale sia utile, la nostra esperienza non vi trova posto. Il nostro presente ha uno spessore; non è un punto, contiene cose ed eventi. Per spiegare la contrapposizione tra il presente puntuale della matematica e il presente della nostra esperienza, si è storicamente introdotta la nozione di presente specioso. Così questa strategia esplicativa consueta, che abbiamo visto all’opera nel caso delle illusioni, viene impiegata ancora una volta: la discrepanza tra una nozione radicata e il mondo in cui viviamo si risolve screditando l’esperienza individuale. Ovviamente, come nel caso delle illusioni, l’élite dei saggi con la sua autorità ha sminuito il contatto immediato che abbiamo con il mondo, vale a dire l’esperienza cosciente. Il presente esperito, l’unico possibile, è stato degradato fino a diventare un presente specioso o falso. Dato che il presente è considerato istantaneo dalla scienza, se l’esperienza dimostra altrimenti, l’esperienza deve esse sbagliata. L’esperienza individuale deve sempre genuflettersi di fronte alla conoscenza platonica …
	La teoria della mente allargata è più democratica. Se il presente di cui abbiamo esperienza è esteso, vuol dire che anche in natura il presente sarà esteso. L’esperienza deve essere parte della natura. Soltanto un numero esiguo di studiosi, però, ha finora considerato la possibilità che il presente possa essere esteso, abbia cioè una durata, uno spessore.92 Però un presente esteso è supportato sia dalla documentazione empirica sia dai dati scientifici.
	Del nostro presente fanno parte gli oggetti, le parole, intere frasi, brani musicali, suoni, gesti e azioni. Tutto questo richiede tempo per completarsi. Hanno tutti un principio e una fine: non sono istantanei. Consideriamo l’obiezione posta da padre Bourdin a Cartesio nelle Settime obiezioni alle Meditazioni metafisiche (1685): [ndT non c’è in bibliografia, l’ho aggiunto in quella dei testi tradotti in italiano]

[cit] Ho conosciuto una persona che, un giorno, sonnecchiando, avendo inteso suonare le quattro, si mise così a contare l’orologio: una, una, una, una. E allora l’assurdità da lei concepita nel suo spirito le fece esclamare: «Io credo che quest’orologio sia guasto; ha suonato quattro volte l’una!».
[ndT trad it Meditazioni metafisiche: Obbiezioni e risposte. Giappichelli Editore, Torino 1954, p. 464]
	I quattro rintocchi sono tutti contemporaneamente dentro un momento presente. Non potrebbero stare dentro un presente puntiforme. Si propagano in un intervallo di tempo esteso, ma pur accadendo in istanti diversi sono tutti dentro lo stesso momento presente. Allo stesso modo la nostra esperienza – oggetti, parole, gesti, suoni – non starebbe dentro alcun istante puntiforme. La nostra esperienza si estende nel tempo non meno che nello spazio. Nella mia esperienza, un qui e ora istantaneo sarebbe assurdo proprio come lo sarebbe un qui preciso in senso spaziale. La nostra esperienza non rientra in istante puntiforme privo di spessore.
	Per salvaguardare la presunta natura istantanea del presente, la mossa consueta è quella di appellarsi a qualche buffer interno che congelerebbe un arco di tempo dentro una specie di fotogramma istantaneo. È l’idea dello snapshot, lo scatto fotografico (ancora peggio dello stato). Presupponiamo che le basi neurali abbiano come risultato uno scatto fotografico neurale che fissa uno stato mentale e che, come un fotogramma, si inserisce perfettamente all’interno di un istante del tempo. Un fotogramma temporale interno di questo tipo non esiste, non è mai stato trovato. Non ha né un fondamento sperimentale, né una sua necessità concettuale. L’attività neurale è distribuita nel tempo. Non esiste nulla di simile a uno “stato istantaneo” del cervello. Perfino nelle interpretazioni più internaliste, il cervello ha bisogno di varie decine di millisecondi di attivazione neurale, sia per fare che per sentire qualcosa. Il concetto di stato cerebrale – l’idea di uno scatto fotografico istantaneo – è priva di senso. Il presente puntuale del modello classico non è abbastanza lungo per contenere alcuna attivazione neurale. È troppo sottile: una fetta di spessore nullo. Non potrebbe contenere neppure un singolo potenziale d’azione, figuriamoci un treno di segnali! I potenziali d’azione richiedono almeno 3 o 4 millisecondi per completarsi. Per intervalli di tempo più brevi, il concetto di potenziale d’azione è privo di significato. In un presente puntuale, i potenziali d’azione non ci stanno. E quindi anche le neuroscienze non possono accettare l’idea di un presente puntuale.
	Qualche volta, la nozione fuorviante di uno stato cerebrale è suggerita dalle immagini ottenute con la risonanza magnetica funzionale presentate come scatti fotografici delle attività cerebrali. Anche queste sono fuorvianti per vari motivi. Primo, una risonanza magnetica non è uno scatto fotografico, ma l’integrazione di varie misurazioni compiute per diversi millisecondi. Secondo, una risonanza magnetica non può essere uno scatto fotografico perché è un modello statistico. Terzo, l’immagine costruita attraverso la risonanza non è direttamente correlata con l’attività neurale, ma piuttosto con i livelli di glucosio e di altre sostanze chimiche.93 Quarto, immagini di questo tipo suggeriscono l’esistenza di una successione di stati discreti che ricordano quelli di un computer.
	Da un punto di vista psicologico, la popolarità di nozioni quali gli stati mentali, gli stati cerebrali e gli stati computazionali rivela un timore di fondo per il divenire, spesso negato. Il cambiamento è divenire. Il divenire, però, a lungo andare è pericoloso. In modo un po’ inquietante, la forma più radicale di cambiamento è, ovviamente, la morte. Meglio rifiutare il cambiamento dunque, invece di accettarlo e finire male. Si capisce perché molti sono contenti di adottare modelli di tempo che negano il cambiamento. 
	Le persone spesso si riferiscono agli stati cerebrali come se fosse possibile scattare una fotografia di ciò che accade nel cervello, un’istantanea che definisce ciò che accadrà successivamente. Anche questo è un concetto fuorviante. La nozione di stato cerebrale deriva da un doppio equivoco. In prima istanza è prodotta dalla meccanica classica che descrive un sistema fisico come se fosse un’entità la cui condizione istantanea corrente determina ogni comportamento futuro. In secondo luogo deriva dall’idea di stato meccanico fissato da valori discreti che evolvono in base a regole computazionali, come nel caso delle macchine di Turing o delle griglie di celle (vive o morte) di Conway. Di fatto entrambi i modelli sono sbagliati. Da una prospettiva temporale, entrambi i modelli sono inadeguati per spiegare quanto accade nei sistemi biologici in cui non esistono né stati discreti né derivativi significativi di ordine superiore.

***

Il qui e ora non è istantaneo. Si estende per accogliere sia il mondo di cui abbiamo esperienza sia i fenomeni fisici descritti dalla scienza. Consideriamo il seguente esempio. Il mio qui e ora corrente è fatto di una tastiera, un tavolo e un computer portatile, un cielo minaccioso pieno di nubi, l’erba, qualche albero, la brezza estiva, un cane che abbaia in lontananza.94 Queste entità non sono nel mio qui e ora. Sono il mio qui e ora. E sono anche me. Tutte queste entità hanno luogo come parte di un intero, che è il mio qui e ora corrente. Il mio qui e ora è un simile intero. Non è nulla che va oltre l’occorrenza di un intero. Io non sono null’altro che un oggetto relativo ed esteso di questo tipo. Il mio qui e ora è un oggetto relativo nello spazio-tempo, che è la causa in atto di qualche effetto congiunto. Un oggetto così è la mia esperienza. È il mio mondo; è il mio qui e ora corrente. L’esperienza, l’apparenza, l’esistenza e la causazione si riferiscono a un’unità senza interruzioni che si estende per incorporare un pezzo effettivo della realtà. Possiamo chiamare questo pezzo esteso di realtà il qui e ora esteso. Io sono un qui e ora con queste caratteristiche. Qui e ora io sono. Io sono un qui e ora.
	Un modello del qui e ora di questo tipo non ha bisogno dello stesso qui e ora universale onnicomprensivo della fisica newtoniana. Ciascun processo causale ha il suo proprio presentee così possiamo avere numerosi momenti presente, ciascuno relativo a un oggetto diverso. Nella teoria della mente allargata, la definizione di oggetto è quella di una causa che ha luogo nel tempo. Un tale oggetto è un oggetto composito in termini spaziotemporali. A sua volta un momento presente non è qualcosa che va oltre l’oggetto. Il qui e ora è l’oggetto stesso. Inoltre, occasionalmente, questi oggetti prendono parte di un insieme di oggetti che non costituiscono l’esperienza di nessuno. Un momento presente, un oggetto e l’esperienza sono tre modi diversi per esprimere concettualmente la stessa realtà. Come per ogni altra cosa – per esempio la percezione, l’esperienza e la causazione – ogni qui e ora è esteso in modo da identificarsi con tutto ciò che include. Coerentemente, ogni momento presente non è niente di più di quanto vi accade dentro. Non è però il meccanismo interno che batte nell’orologio. Un momento presente è tutto l’orologio; è un oggetto composito arricchito da relazioni causali. Per ricapitolare, la nozione di momento presente non aggiunge nulla alla cornice già delineata degli oggetti relativi, delle cause in atto e delle menti estese: i tre concetti sono soltanto modi diversi per descrivere la stessa occorrenza di fondo. La nostra esperienza non ha luogo qui e ora. La nostra esperienza è un qui e ora. 
	Il qui e ora – come accade per ogni altro oggetto – è definito da processi causali che suddividono la realtà secondo le sue articolazioni naturali. Ogni oggetto, così come ogni esperienza, ha una differente durata e più intervalli temporali coesistono nello stesso qui e ora. Come prova consideriamo un momento nella nostra esperienza. Ho esperienza di una mela, di un albero, di una nube all’orizzonte, di un lampo di luce, di una montagna, di una voce che mi parla, di una musica di sottofondo, della Luna, del Sole nel cielo e di qualche costellazione che brilla debolmente. Ognuno di questi eventi fisici ha una lunghezza diversa e una collocazione temporale differente. In un qualunque momento più eventi, che sono collocati temporalmente in posizioni differenti, coesistono perfettamente. La durata temporale di ciascun qui e ora è variabile e determinata da circostanze causali. Ogni qui e ora è individuato da un evento. La causalità congiunta individua e definisce il presente proprio come gli oggetti, trattandosi della stessa cosa. Il qui e ora è la parte della realtà che si identifica con una causa in atto composita.
	Consideriamo nuovamente la nostra cara mela rossa, anche questa volta posata su un tavolo. La mela è parte del nostro presente [ndT qui, come faccio di solito ho usato il noi e non il voi, elos tesso altrove nel libro, è più classico in italiano e, in questo caso, anche uniforme con il noi che arriva subito dopo a commento dell’esempio]. Però, proprio la mela che è parte del nostro presente ha appena riflesso alcuni raggi di luce verso la nostra retina. Il ritardo temporale è trascurabile anche se finito. Poi solleviamo lo sguardo verso l’alto. In questo caso ci troviamo a guardare una stella lontana nel cielo, per esempio Betelgeuse, che è a 642 anni luce di distanza da noi. Anche la stella dunque è parte del nostro presente. La stella è parte di noi, non importa quale sia la distanza tra noi e il corpo celeste, proprio come tra noi e la mela appoggiata sul tavolo. La stella è uno dei componenti del nostro qui e ora. Nel caso della stella, qual è la durata temporale del processo che determina l’esistenza del nostro presente? 642 anni. Anche se alcuni critici trovano difficile includere la percezione delle stelle tra le prove fin atto della percezione, le percepiamo proprio come percepiamo le mele. Mettere le stelle in quarantena non ammorbidisce il nostro modello del tempo e della percezione. Su questo tema, Dolev commenta che «esiste un’eccezione all’affermazione per cui soltanto ciò che è presente è accessibile in termini percettivi: oggetti molto lontani come le galassie […]». Non sono d’accordo. Le stelle sono parte del nostro presente. Non vedo perché oggetti molto lontani debbano costituire un’eccezione. Stelle e galassie potrebbero essere un’eccezione per i nostri pregiudizi ma non per la natura. Considerando la loro distanza da noi, gli edifici, le montagne, le nubi, la Luna, i pianeti, le comete, le stelle e le galassie fanno tutti parte di un continuum. Per l’astronomo di von Uexküll i corpi celesti rappresentano l’ambiente quotidiano. Questa è la vivace descrizione della vita di un astronomo che l’autore ha inserito in Ambienti animali e ambienti umani:

[cit] Su di una torre altissima, lontano dalla terra quanto più è possibile, siede un essere umano, il quale, con l’ausilio di strumenti ottici giganteschi, ha conferito al suo occhio la capacità di penetrare gli spazi fino alle stelle più remote. Nel suo mondo personale, soli e pianeti si aggirano, seguendo le loro orbite mirabili; e quel mondo è tanto vasto, che la luce, malgrado il suo passo vertiginoso, impiega milioni di anni per attraversare gli spazi.
Pur tuttavia quell’incommensurabile mondo non è che una minuscola parte della natura, commisurata sulle possibilità di un unico soggetto.
[trad. it. ndT questa volta la citazione è tratta dalla traduzione de I mondi invisibili. Mondadori, Milano 1936, p. 240]

	Per gli astronomi le stelle non sono meno familiari e quotidiani di altri oggetti quotidiani. Inoltre, sono soltanto circostanze accidentali che hanno modellato il nostro mondo in modo che la maggior parte degli oggetti sia o vicina – come mele, edifici e montagne – o incredibilmente lontana – come stelle, costellazioni e galassie – creando l’impressione erronea che esista una differenza ontologica tra i due gruppi. Ma non c’è alcuna differenza. Vediamo una mela [ndT “star” deve essere un refuso] proprio come vediamo il Sole o una stella lontana. Non è così inverosimile immaginare uno scenario in cui gli esseri umani vivono in un mondo in cui tutte le distanze sono rappresentate uniformemente. In un contesto di questo tipo, sarebbe evidente la mancanza di una qualunque differenza.
	Dato che il qui e ora è temporalmente esteso in modo da comprendere gli oggetti che costituiscono la nostra esperienza, la memoria è la percezione del passato – e dunque con esso si identifica. Un passato così però è ancora presente. Non sono il primo a considerare questa estensione del presente. Già Ayer si chiese se la percezione delle stelle dia qualche credito all’idea che si possa essere in diretto contatto con il passato. Nel 1965, sulla rivista Mind, Frank Ebersole ha affrontato la questione in un articolo significativo dal titolo How Philosophers See Stars (“Come i filosofi vedono le stelle”):

[cit] Ayer sostiene questo nel tentativo di offrire una qualche rispettabilità scientifica all’ingenua teoria realista della memoria. Dato che vediamo il passato, non è assurdo pensare che siamo in possesso di una memoria immediata a contatto con il passato. […] Questa teoria della memoria rappresenta un tentativo per attenuare la nostra sensazione, in termini filosofici, del fatto che il passato sia perduto, per rispondere ai dubbi sulla potenzialità della memoria sostenendo direttamente che abbiamo nella memoria un accesso diretto al passato. Quando ci poniamo domande sulla potenzialità della memoria, immaginiamo di poter ottenere un qualche aiuto guardando le stelle e dicendo: «Il passato non è perduto; è proprio qui».

	Ma non dobbiamo condividere lo scetticismo di Ebersole. Possiamo essere coraggiosi e considerare sul serio la possibilità che si possa avere un contatto diretto con il passato – che la memoria sia percezione del passato; che le persone possano identificarsi davvero con il loro passato. In questo modo, la teoria supporta un’interpretazione realista della memoria grazie a due ipotesi chiave. Primo, siamo in contatto diretto con il passato perché la nostra esperienza è identica al passato. Secondo, il passato (le nostre esperienze) è ancora presente in quanto costituisce una causa costituiva del presente. Questo presente esteso è il qui e ora allargato.
	Supponiamo che, dopo un certo tempo, incominciamo a fantasticare perdendoci nei ricordi passati o nei sogni. Di che cosa abbiamo esperienza? Quando avviene la nostra esperienza e dov’è mentre richiamiamo alla memoria i nostri ricordi? Ricordiamo una discussione animata con il nonno nel corso di una notte d’inverno di molti anni fa. Quella discussione non è parte forse del nostro presente ora?
	I disturbi post-traumatici sono spesso messi in relazione con il sognare a occhi aperti, rivivendo episodi emotivamente forti del passato, e con una corrispondente diminuzione dell’attenzione rivolta agli eventi correnti.95 Un’esemplificazione drammatica di una simile presenza continua di eventi traumatici è stata descritta da Paul Chodoff nel 1963, nel suo lavoro sui sopravvissuti ai campi di concentramento citato da Oliver Sacks nel libro Allucinazioni. Gli eventi traumatici ci sono ancora e qualche volta perfino Sacks li condivide. Ovviamente, il corpo e il cervello dei sopravvissuti sono con Sacks ma il presente di quelle persone è bloccato in quei terribili momenti quando erano prigionieri. Il nostro presente è bloccato nel passato per via della forza degli eventi verificatisi in un passato non così prossimo. Ne abbiamo parlato a proposito dell’arto fantasma, ma si vede come tante patologie altro non sono che cambiamenti nella struttura ed estensioni del nostro momento presente (o di sue parti).
	Il presente si allarga fino a includere casi apparentemente tanto diversi quanto i ricordi, i sogni e le allucinazioni. Quando ripensiamo al passato non ne siamo forse coinvolti? Il nostro passato non è forse parte del nostro presente? Il passato non è forse ancora presente quando lo esperiamo? C’è qualcosa tra un evento parte della nostra memoria e la nostra esperienza? Nulla. Noi siamo l’evento ricordato. Come nel caso della percezione, la trasparenza caratterizza anche la memoria e il sogno. Ci separa forse qualcosa dai nostri ricordi e dai sogni? Ovviamente no. Nulla tiene separati noi dai nostri ricordi. Noi siamo i nostri ricordi che sono ciò che troviamo dentro di essi. Allo stesso modo nulla separa i nostri ricordi dal passato a cui si riferiscono. In qualunque momento, siamo co-presenti con la nostra esperienza. Nessuna vernice fenomenica copre il nostro passato. Il passato è sempre presente.
	La teoria della mente allargata sfuma la distinzione tra presente e passato. Più precisamente, la elimina, almeno ontologicamente. Noi esperiamo il passato nella misura in cui il passato è ancora presente. Il ricordo è la percezione differita, ma ordinata, del passato. I sogni sono percezioni del nostro passato ricombinato in vario modo. Dato che ho esperienza del passato, ciò che chiamo passato è parte del presente. Gli oggetti del ricordo così come quelli dei sogni sono nel nostro presente, però. Dal momento che l’esperienza si identifica con un oggetto e che la memoria e i sogni sono forme di percezione, i loro oggetti partecipano al nostro presente. La memoria e i sogni non sono che casi in cui consumiamo un’identità con un passato che è ancora presente.
	Un qui e ora non è un punto sulla linea temporale (Figura 22). E non è una porzione della linea del tempo racchiusa tra due parentesi. Un qui e ora è un insieme di oggetti co-presenti tra loro. In che modo? In quanto cause di un effetto congiunto. Se le cose non fossero co-presenti, non potrebbero incontrarsi. La realtà si frantumerebbe. Il passato è presente. Altrimenti, se non esistesse più, non potrebbe più esistere.
	La spiegazione che qui difendo suggerisce anche che il presente è il modo in cui il divenire della realtà struttura se stesso. Il presente è un cucchiaio di realtà. Il passato sostanzia il presente, ma il presente è la condizione di esistenza del passato. Il passato è ancora parte del presente fintanto che è qualcosa. Se il passato non fosse parte del presente, non soltanto non ci sarebbe più, il passato non ci sarebbe affatto. Non sarebbe assolutamente niente.
	La lingua riflette il fatto che il passato di cui abbiamo esperienza è ancora parte del nostro presente. Nella grammatica inglese il tempo usato per esprimere eventi che sono parte del passato [ndT mi pare che “present” qui sia un refuso, VERO!!!] ma che includono chi parla viene chiamato present perfect: lo stesso nome suggerisce che un tale passato completa il presente. Consideriamo le due forme del passato della grammatica inglese. Il simple past è usato per indicare eventi che si sono conclusi nel passato e che non hanno continuità temporale nel presente. Il present perfect indica eventi che sono accaduti prima di adesso ma la cui durata temporale si estende al presente. Questi eventi sono parte del tempo in cui ci troviamo. Tutto ciò che una persona esperisce dovrebbe essere indicato usando il present perfect dato che è anche parte del nostro presente.
	La differenza tra le due forme per esprimere il passato, coincide anche con la differenza tra memoria episodica e memoria semantica. Nella memoria episodica, abbiamo nuovamente esperienza di un’evento che abbiamo esperito precedentemente nel corso della vita. La memoria semantica si riferisce a fatti che conosciamo soltanto attraverso descrizioni linguistiche di seconda mano. La memoria episodica è una condizione in cui gli eventi sono ancora capaci di produrre effetti nel nostro presente. In un certo senso, allora, sono ancora parte del nostro presente. La memoria semantica ha a che fare con descrizioni che non hanno necessariamente connessioni causali con gli eventi correnti.

***

Tutta la realtà dovrebbe inserirsi nel qui e ora. Hilary Putnam ha dichiarato: «Tutte e soltanto le cose che esistono ora sono reali». Facendo eco alle parole di Borges del Giardino dei sentieri che si biforcano: «Secoli e secoli, e solo nel presente accadono i fatti». Sulla stessa linea, Michael Dummett ha osservato che «possiamo soltanto descrivere [il mondo] com’è, cioè, com’è adesso». Sono d’accordo con loro, ma con una differenza cruciale: quante è lungo l’ora? Quanto è esteso il presente? quando è grande l’adesso? Se crediamo che è un punto, niente potrebbe esistere. Se invece è esteso, ecco che memoria, sogno, percezione sono altrettanti momenti presente. Ogni momento presente è effettivamente, causalmente e relativamente esteso a un effetto. Infatti , se adottassimo un presente puntuale, l’osservazione di Dummett sarebbe difficilmente difendibile dato che il mondo di cui abbiamo esperienza non si inserisce in un presente istantaneo. Il qui e ora esteso non ha simili limitazioni. Il presente si estende e protende tanto quanto è necessario. Esso comprende tutto ciò che esperiamo.
	La nostra esperienza convalida questo modello del presente. Consideriamo Lucia una notte d’estate. Lucia sta guardando le stelle nel cielo notturno, udendo i tuoni in lontananza e ascoltando un amico che le parla mentre ammira la spiaggia di Capalbio e, infine, osserva una costellazione lontana. Il suo presente include tutti questi eventi e però questi eventi si verificano in momenti differenti. Hanno luogo in momenti diversi rispetto a quella notte in cui Lucia guarda il cielo notturno. Però hanno tutti qualcosa in comune. Fanno tutti parte del qui e ora di Lucia. Tutti quanti producono un effetto congiunto dentro il cervello di Lucia. Come risultato, il corpo di Lucia offre le condizioni perché accadano effetti fisici che sono la condizione per l’esistenza di un voluminoso oggetto composito spaziotemporale, fatto di sabbia, costellazioni, tuoni, che chiamiamo, il qui e ora di Lucia in una notte d’estate. Il corpo di Lucia fa esistere un momento presente relativo. Tutti questi oggetti, a grandi distanze temporali e spaziali, sono una grande causa in atto congiunta. Sono un qui e ora. Ogni causa in atto congiunta che è estesa nello spazio e nel tempo è un qui e ora. Ogni oggetto relativo è un qui e ora.

p. 198
Figura 22. La tradizionale nozione puntuale del qui e ora (?t -> 0)

Figura 23. Il momento presente è esteso (?t può essere arbitrariamente grande).
msecs= millisecondi (due volte)
mins = minuti
yrs = anni
sec = secondi
	Come abbiamo visto, dopotutto, una nozione più ampia del momento presente è prevista anche dagli internalisti. I correlati neurali dell’esperienza richiedono un intervallo di tempo non nullo. Anche il più strenuo difensore della teoria dell’identità mente-cervello, riconoscerebbe che le basi neurali sono estese sia nello spazio sia nel tempo. Ma, una volta ammesso che le basi fisiche sono estese nello spazio e nel tempo, perché dovremmo confinare tali basi solo nei limiti del nostro cranio ed entro i confini di un presente istantaneo? Infatti, non c’è alcun motivo.
	Possiamo così agevolmente mettere da parte anche una vecchia nozione di passato può essere altrettanto agevolmente messa da parte. Tutto sta dentro un presente esteso la cui struttura si articola in varie direzioni. E, come nel caso della differenza tra sogni e percezione, anche qui, coerentemente, la differenza tra passato e presente è pratica e non ontologica. La parte del momento presente più facile da manipolare è chiamante presente. Le altre parti sono chiamate passato. Tuttavia non c’è alcuna differenza metafisica, ma soltanto un diverso livello di accessibilità. Come in tutti gli altri casi, una differenza pratica è stata promossa allo status di divario metafisico.
	Tutti gli eventi e gli oggetti che fanno parte di un intero costituiscono un qui e ora. Se non fossero parte di un intero, sarebbero separati e quindi non potrebbero essere co-presenti. Per essere co-presenti, eventi separati devono determinare l’esistenza dello stesso effetto.
	Il qui e ora è una causa in atto – cioè un intero o un oggetto relativo o un oggetto composito – i cui costituenti si trovano a distanze temporali diverse dall’effetto finale. Due eventi sono parte del medesimo qui e ora se sono cause attinenti allo stesso effetto congiunto. Avere luogo nella stessa collocazione spaziotemporale non è né necessario né sufficiente per essere nello stesso presente. Però può aiutare.
	Se il qui e ora è estrapolato in termini causali, due eventi qualsiasi appartengono allo stesso qui e ora quando sono nella connessione causale appropriata. Due eventi non sono nello stesso presente solo perché accadono dentro allo stesso tempo, nello stesso istante secondo un orologio universale. E poi gli orologi universali non esistono, non solo per il tempo dell’esperienza che stiamo indagando qui, ma nemmeno per la fisica moderna (relatività e meccanica quantistica su questo, almeno, sono concordi). Il tempo non è il battito di un orologio cosmico, ma è lo svolgersi di una serie di momenti presente, ognuno relativo a un altro.
	La struttura causale proposta per il momento presente è quella delineata nell’esempio degli oggetti/ cause in atto, cioè una causazione congiunta. Non c’è più bisogno né una scala temporale fissa né di limiti temporali. Ovviamente, in pratica è più facile che eventi vicini abbiano più implicazioni uno rispetto all’altro. Essere vicini sia nello spazio sia nel tempo aiuta a far parte degli stessi processi causali e a produrre un effetto congiunto. Pertanto, secondo una valida regola generale, ciò che è appena accaduto viene spesso considerato come se fosse il presente. Ma il confine non è netto. La stella è nel passato e la mela è nel presente, ma fra i due non ci sono confini.
	In base a questa interpretazione, ogni evento co-presente può avere una distanza temporale diversa dall’effetto congiunto di cui è causa. Gli oggetti composti a livello spaziotemporale come le allucinazioni sono buoni esempi di questa struttura dello spazio e del tempo. Il nostro momento presente si estende nello spazio e nel tempo. Allo stesso modo, un oggetto percettivo può essere ampiamente distribuito nello spazio, come nel caso di una costellazione formata da stelle a distanze diverse. Il qui e ora non ha la stessa estensione per ogni evento, non è una scatola geometricamente uniforme, ogni oggetto può avere una lunghezza temporale diversa (Figura 23). Il presente assomiglia più a un piatto di spaghetti – ognuno di lunghezza diverso e relativo a una causa diversa – di quanto somigli a un punto su una linea.
	È istruttivo fare un confronto tra il qui e ora esteso e la nozione di simultaneità descritta da Albert Einstein, secondo la quale due o più eventi sono simultanei soltanto in relazione a un dato punto di osservazione.96 I due concetti sono molto simili. Secondo l’interpretazione del tempo accettata dal senso comune, due eventi sono simultanei se hanno luogo nello stesso istante assoluto. Questo fatto è stato da tempo negato ed è oggi universalmente riconosciuto che essere simultanei è qualcosa di relativo. Già nel 196, nel suo Relatività: esposizione divulgativa, Einstein insistette che che non esiste nulla di simile al tempo assoluto; la relazione temporale tra due eventi è infatti relativa alla posizione e alla velocità di chi sta osservando:

[cit] Gli eventi che sono simultanei rispetto alla banchina non sono simultanei rispetto al treno e viceversa (relatività della simultaneità); ogni corpo di riferimento (sistema di coordinate) ha il suo proprio tempo particolare: un’attribuzione di tempo è fornita di significato solo quando ci venga detto a quale corpo di riferimento tale attribuzione si riferisce.
[ndT Relatività: esposizione divulgativa. Bollati Boringhieri, Torino 1967, p. 62]

	Una forte analogia tra l’analisi di Einstein della simultaneità e il momento presente della mente allargata è la definizione di simultaneità. Essere simultaneo o essere co-presente sono condizioni relative e non assolute. Qui, però, io non considero sistemi di riferimento ma il fatto di essere relativo a un effetto concreto. Ogni oggetto è un sistema di riferimento causale di ogni altro oggetto la cui esistenza dipende dal primo. L’enfasi non è sul sistema di riferimento ma sull’esistenza di un effettivo percorso causale. Complessivamente, i due approcci sono in larga misura compatibili.
	Consideriamo l’esempio di Einstein di un fulmine che colpisce in due punti A e B. L’osservatore è posizionato in un presunto punto intermedio M. La simultaneità dipende dall’osservazione contemporanea della luce nel punto A e nel B, da parte di un osservatore in M. Nello stesso testo Einstein commenta:

[cit] La definizione sarebbe certamente corretta, se io sapessi di già che la luce, per mezzo della quale l’osservatore situato in M percepisce i bagliori del fulmine, viaggia lungo l’intervallo A -> M con la stessa velocità con cui viaggia lungo l’intervallo B -> M.
[ndT Relatività: esposizione divulgativa. Bollati Boringhieri, Torino 1967, p. 59]

	La teoria della mente allargata adotta una prospettiva quasi identica. L’analisi di Einstein si concentra sulla velocità per stabilire le proprietà fisiche del fenomeno. Per contro l’obiettivo qui si concentra sui processi causali che rendono possibili gli oggetti relativi. La teoria della mente allargata considera i processi causali quotidiani, qualunque possa essere la loro velocità. Essa inoltre tiene conto delle condizioni relativistiche. Nella spiegazione di Einstein, due eventi sono simultanei rispetto a un terzo evento se dialogano con il terzo evento e se i loro messaggi raggiungono congiuntamente il terzo evento. Allo stesso modo, nella teoria della mente allargata, due eventi appartengono allo stesso qui e ora, allo stesso momento presente, soltanto se un processo causale si sposta dai due eventi a un terzo evento in modo tale da causare congiuntamente il terzo evento. In entrambi i casi, non importa se la velocità lungo la distanza A ? M è la stessa di quella lungo la distanza B ? M. Quello che conta è arrivarci insieme, cioè i due eventi devono essere una causa congiunta.
	La spiegazione di Einstein stabilisce il limite superiore della velocità per i processi causali evocati dalla teoria della mente allargata. La relatività speciale pone le condizioni in cui le comunicazioni effettive tra a, b e un osservatore ? potrebbero verificarsi se avessero luogo alla velocità della luce tramite raggi luminosi diritti. Normalmente la comunicazione, che è un processo causale, ha luogo a una velocità minore rispetto alla luce in vacuo. Nella percezione standard i processi causali sono incorporati in una trafila di salti fisici discontinui. Per esempio i processi neurali permettono agli eventi esterni di essere co-presenti in quanto incanalano processi causali lungo dendriti e assoni. Questa velocità è molto inferiore rispetto alla velocità della luce (circa 100 m/s).
	Il qui e ora esteso è una causa della simultaneità effettiva, cioè rappresenta un caso in cui due – o più – oggetti sono unificati in quanto sono i costituenti di una causa in atto. Essi sono co-presenti perché la loro esistenza dipende dallo stesso effetto. Un aspetto molto importante è il fatto che sono co-presenti relativamente all’effetto congiunto che causano. Essi non sono presenti allo stesso tempo rispetto ad altri eventi/osservatori. L’analisi di Einstein della simultaneità stabilisce le condizioni in cui un qui e ora – che è una causa in atto – si verifica. L’occorrenza di un effetto congiunto è sufficiente, però. La teoria della mente allargata si concentra su un mondo in larga misura costituito da processi fisici lenti come quelli coinvolti nella percezione standard. I processi causali in atto sostituiscono i segnali previsti dal modello di Einstein. La nozione di causa in atto – cioè il qui e ora – è basata su quella di simultaneità. La velocità della luce e la simultaneità relativistica sono un limite superiore. Come nella relatività di Einstein, il qui e ora è relativo.

***
Come ho accennato, tra passato e presente non esiste un confine netto. Ci sembrano così diversi per tanti motivi pratici, ma tra i due non vi è nessuna soluzione di continuità ontologica. Il nostro presente contiene anche il nostro passato, come memoria, sogni e allucinazioni ci mostrano esplicitamente. L’idea che il qui e ora si estenda al passato non contraddice le prove empiriche. Il presente è un pezzo di realtà che incorpora quello che di solito chiamiamo passato: è un oggetto di grandi dimensioni. 
      Si è data per scontata la discontinuità tra presente e passato. È stato uno sbaglio. Infatti – e questo è un po’ sorprendente – è possibile muoversi, un passo alla volta, dal presente a noi familiare verso il nostro presunto passato e ritorno. Nessun divario ontologico assoluto li separa. La differenza concettuale tra passato e presente è simile alla differenza tra una collina e una montagna: è l’espressione delle differenze quantitative convenzionali, ben raccontata nel commovente  film del 1995 L’inglese che salì la collina e scese da una montagna, scritto e diretto da Christopher Monger. Non c’è nessuna differenza ontologica tra colline e montagne. Ovviamente da una prospettiva pratica, la differenza può non essere piccola, soprattutto se uno deve salire a piedi! In realtà noi continuiamo a muoverci tra presente molto vicino e presente che è quasi un passato. Basta muovere lo sguardo intorno e guardare oggetti a grande distanza e il tempo della nostra esperienza continuerà a variare.97
      	Consideriamo adesso uno scenario drammatico ma possibile. Chiamiamolo lo scenario di Major Tom (Figura 24).98 Immaginiamo di chiacchierare con Major Tom utilizzando un collegamento radio mentre il maggiore è su una nave spaziale in viaggio verso una stella lontana. Mentre chiacchieriamo, la nave spaziale si allontana sempre di più. All’inizio della nostra conversazione, le parole scambiate con Major Tom risentono poco della distanza e del ritardo. È come se fosse qui con noi sulla terra. Il ritardo è inaavvertibile. Dopo qualche tempo, però, chiacchierare diventa sempre più difficile perché il ritardo aumenta via via. Alla distanza della luna, c’è un ritardo di tre secondi tra quello che diciamo e quando sentiamo la risposta. La distanza causale – cioè la distanza temporale – tra noi e Major Tom cresce sempre di più. Quando ha raggiunto Giove, passa quasi un’ora tra ogni domanda e la sua risposta. Alla fine, il ritardo diventa talmente grande da impedirci di continuare a chiacchierare con lui. Major Tom è uscito dal sistema solare e ha superato le stelle più vicine. Il ritardo è ora grande tanto quanto l’intera durata della nostra vita. Ciononostante, continuiamo a sentire le parole di Major Tom nella nostra radio. In queste condizioni è come se le parole di Major Tom venissero dal passato. Però tra il momento in cui Major Tom era qui vicino a noi e il momento in cui si trova ad anni luce di distanza non c’è nessuna barriera ontologica. Passato e presente non sono divisi, sono parte dello stesso presente allargato.

p.203 [i simboli sopra e sotto le frecce, restano invariati]
Figura 24. Major Tom, la mela rossa e il nonno deceduto sono nel presente o nel passato?

	Qual è la profondità del momento presente? Una profondità che varia a seconda dell’oggetto su cui concentriamo la nostra attenzione. Mentre il mio sguardo scivola sul campo visivo, la profondità temporale varia: qualche volta lievemente e qualche volta in modo drastico e improvviso. Per mezzo di un telescopio, i miei occhi guardano nelle profondità dell’universo sia a livello temporale sia spaziale. L’occhio nudo può vedere oggetti tanto remoti quanto la galassia di Andromeda, che è alla incredibile distanza di 2,5 milioni di anni luce. Questo fatto, che viene spesso considerato una semplice curiosità per divertire i bambini in visita all’osservatorio locale, rimane uno dei fatti fisici più meravigliosi che si conoscano. Ripensiamoci. L’occhio nudo può vedere oggetti che risalgono a 2,5 milioni di anni fa. Possiamo letteralmente vedere il passato. Ma se è visibile, non può che essere parte del presente.
	La presenza del passato è qualcosa di cruciale che ci permette di capire la natura della nostra esperienza. Abbiamo visto che Ayer affermava che quando guardiamo le stelle lontane percepiamo il passato. È vero. Gli astronomi non ricostruiscono il passato quando guardano la volta stellata, non vedono immagini o ricordi che viaggiano sui viaggi di luce. Loro vedono le stelle nel momento in cui si sono rese causalmente disponibili. Essi vedono quelle stelle. Possiamo vedere il passato perché il passato è ancora presente. Se qualcosa viene visto, qualcosa è parte del nostro presente. 

p. 205
Figura 25. Un fenomeno è considerato presente se possiamo interagire con esso.

	In pratica, un oggetto astronomico e la mela rossa sono molto diversi. Possiamo afferrare una mela, ma non possiamo fare altrettanto con una stella lontana. Parliamo con Major Tom quando è qui ma non possiamo parlare con lui quando è molto lontano. Questa però è soltanto una differenza pratica. Se non foste ancora convinti, un ultimo esempio dovrebbe risolvere la faccenda.
	Supponiamo di voler toccare un bersaglio in movimento su un tavolo vicino (Figura 25). Vediamo il bersaglio. Spostiamo la mano in avanti e lo tocchiamo. Se il bersaglio è abbastanza lento, tutto va bene. Grazie ai nostri tempi di reazione tocchiamo e afferiamo il bersaglio in movimento. Tuttavia non è sempre necessariamente così. Ogni interazione dipende, come minimo, da quattro parametri.
	Pensiamo adesso di collocare il nostro bersaglio sulla Luna. Perché un bersaglio sulla Luna non dovrebbe far parte del nostro presente? Lo vediamo con un buon telescopio. È lì. La superficie lunare è altrettanto nel nostro presente di quanto lo sia, per esempio, la nostra stanza. È soltanto un po’ più lontana. Indicativamente la luce impiega un secondo e mezzo per viaggiare dalla Luna alla Terra. Di consguenza, se avessimo un cannone laser abbastanza potente, dovremmo riuscire a colpire la superficie lunare in un secondo e mezzo. Per semplicità consideriamo i nostri processi neurali come se fossero quasi istantanei. In un caso simile colpiremo il bersaglio soltanto se si muove a una velocità tale da essere sempre entro il raggio d’azione del laser. Supponiamo che il nostro laser incenerisca tutto in un’area circolare di un metro di raggio. Inoltre immaginiamo di poter colpire gli oggetti che si muovono a meno di mezzo metro al secondo. In tali condizioni saremmo portati a pensare che il bersaglio si trovi nel nostro presente. Oggetti più veloci verrebbero percepiti come se fossero nel nostro passato. L’esempio dimostra che la separazione tradizionale tra passato e presente, anche se utile in pratica, non rappresenta un divario ontologico invalicabile. Sia gli oggetti più veloci sia quelli più lenti fanno parte del nostro presente.
	Immaginiamo di spostarci molto lontano dalla Terra. Il Sole che vediamo brillare nel cielo è nel passato o è nel presente? Ovviamente con l’aumentare della distanza, l’interazione causale – come afferrare, toccare, colpire – diventa incredibilmente difficile. Però nessuna soglia ontologica separa quello che è considerato il passato e quello che è considerato presente. Nessun divario metafisico tiene separati i due estremi – da un lato c’è la stella lontana e dall’altro qualcuno che chiacchiera con noi. Sono entrambi parte del nostro presente.
	In conclusione non c’è alcun divario ontologico che separa il presente dal passato. Passato e presente sono concetti pratici basati sulle condizioni dell’interazione. Qualcosa viene considerata parte del presente se possiamo interagire con essa entro uno scarto temporale favorevole.
	Il passato è parte del presente, il che è dimostrato dal fatto che noi abbiamo esperienza del passato, come nei casi della memoria, dei sogni, dell’allucinazione e della percezione. Se abbiamo esperienza di qualcosa, deve essere nel nostro presente.
	Che dire del futuro? Non percepiamo mai il futuro. Lasciamo da parte i casi di premonizione e chiaroveggenza, che considero fantasie infantili. Quando ci riferiamo al futuro, parliamo di anticipazioni, previsioni, scarse probabilità e ipotesi. Questi casi non corrispondono a nessuna reale percezione del futuro. Anzi, sono scommesse più o meno fortunate che deduciamo dal passato.
	Una conseguenza di questo modello del presente è che quanto sta succedendo ora, sulla mia terrazza mentre scrivo queste righe, sarà parte del presente di un osservatore che guarderà la Terra a partire dalla vicina Alpha Centauri. Ogni presente è relativo a un certo individuo che sta osservando e a un certo effetto congiunto. In linea di principio, dovremmo immaginare l’esistenza di un osservatore futuro nel luogo e nel tempo giusti. Così potremmo immaginare che in questo preciso momento, di cui sto avendo esperienza sulla mia terrazza (alla fine dell’agosto del 2017), sarà il presente per qualcun altro nel futuro. Sarà parte del qui e ora di un osservatore futuro, ma non in termini di rivivere il passato o di immagazzinare un engramma nel ricordo né di far riemergere un’immagine. Il qui e ora individuato da un osservatore su Alpha Centauri non è meno importante del nostro. I due qui e ora sono ugualmente validi. Indicativamente un oggetto è ancora parte del nostro qui e ora finché produce effetti. Le catene causali possono essere di qualsiasi lunghezza. Almeno in teoria. In pratica, quando l’influsso causale è totalmente esaurito, l’entità non esiste più.
	La distanza spaziale è soltanto un modo semplice per allungare la durata temporale di queste catene causali. Ma esistono altre strategie. Nulla ci impedisce di usare altri mezzi per allungare le catene causali. Per esempio, le nostre strutture neurali estendono l’influenza causale degli eventi per tutta la durata della nostra vita. Così, attraverso queste catene causali, che sono propagate dai nostri neuroni, continueremo a percepire il nostro passato come una parte del nostro presente. Per motivi storici chiamiamo queste percezioni ricordi, oppure sogni. Sappiamo che una percezione è nel passato, ma non abbiamo esperienza di qualcosa come passato. Gli eventi della nostra vita producono effetti qui e ora grazie alle nostre strutture neurali. La loro influenza causale è esercitata per mezzo delle arborizzazioni neurali e non tramite i raggi luminosi che attraversano spazio e tempo.
	Tutto potrebbe sempre essere presente relativamente a qualche opportuno evento futuro. In poche parole, il passato è presente e tutto è qui e ora. Dunque, in un certo senso, il presente non finisce mai: il presente continua a esprimersi. Il fatto è che nessun divario separa il passato dal presente. Tutto il presente è passato e tutto il passato è presente. Come ha scritto T. S. Eliot in Burnt Norton “Ciò che poteva essere e ciò che è stato/ Tendono a un solo fine, che è sempre presente». Qualunque momento dell’essere è un qui e ora che contiene il suo principio e la sua fine. La sua fine è responsabile dell’esistenza del suo principio. L’effetto porta all’esistenza della sua causa.
	Poiché ogni qui e ora è un pezzo di realtà individuato da un effetto congiunto, esistono numerosi qui e ora: e ognuno vale un altro. Ogni volta che esperiamo qualcosa, questa cosa esiste nello stesso qui e ora che costituisce il soggetto. Il soggetto e il qui e ora sono tutt’uno. Fare esperienza di qualcosa implica essere tutt’uno con questa cosa. Conseguentemente esperire e coesistere implicano l’avere luogo nello stesso qui e ora.
	Ogni volta che faccio esperienza di qualcosa, qualcosa esiste. Quel qualcosa è la mia esperienza, in qualsiasi momento e luogo si verifichi. Io sono quel qualcosa. Quel qualcosa è reale, anche se non è necessario che si possa afferrare, o che sia costituito da materiale facilmente riciclabile, o fatto di eventi situati nelle immediate vicinanze, o corrispondenti ad oggetti che altri esseri umani possono percepire. Un sottoinsieme di ciò che dovrebbe essere me – e infatti è me in quelle circostanze chiamate percezione, ricordo, sogno, illusione, allucinazione e così via – corrisponde al dominio che chiamiamo realtà fisica. Il mio qui e ora è il mio mondo, il tipo di cosa che sono. Io sono un qui e ora. Io sono un mondo.
	In sintesi. Un qui e ora è una connessione di eventi causalmente intrecciati e co-presenti uno rispetto all’altro. Se le cose non stessero così, gli eventi sarebbero tristemente e irrimediabilmente isolati. L’universo si frantumerebbe. Un qualunque evento o oggetto è parte del qui e ora di un altro evento o oggetto, che è l’effetto congiunto – ci sono più qui e ora e ciascuno è relativo a eventi futuri o oggetti.

***

Coerentemente con la nozione di qui e ora esteso, molti autori hanno discusso sul fatto che non esiste nessuna intrinseco “colore del passato” che caratterizzi la nostra esperienza del passato. Cioè, per usare una metafora, i ricordi non diventano gialli e ocra come le fotografie, rimangono ugualmente vivi (almeno finché si riescono ad avere). Secondo Dolev «non esiste nulla di simile alla “passatezza” delle esperienze ricordate o alla “futurità” in quelle attese». Se sogniamo un oggetto indefinito – per esempio una mela rossa – non esiste alcuna sensazione fenomenica che indichi se si tratta di un ricordo antico, di una memoria recente o di una percezione in corso. Potremmo dire che anche per i ricordi vale l’assunto del tipo comune: l’esperienza di una mela vista da poco e una mela vista tanti anni fa non differisce per il tipo di esperienza fenomenica in sé.
      Al contrario, altri autori, come Merleau-Ponty, hanno affermato che la passatezza è una qualità caratteristica dell’esperienza. L’esperienza dei ricordi dovrebbe avere una sua passatezza. Anche qui non sono d’accordo. Nella nostra esperienza ogni cosa è esattamente quello che è. Parimenti nel 1951 Furlong ha commentato: «Non vediamo la passatezza di un evento ricordato nel modo immediato con cui vediamo la verdosità di una superficie verde». Sarei ancora più radicale di Furlong, non vediamo mai la passatezza. Il tempo non deposita una vernice di passatezza sull’esperienza. Il passato non ha colore. 
	La passatezza non è una proprietà distintiva dell’esperienza fenomenologica. Quando facciamo esperienza di qualcosa, non sappiamo a che distanza temporale si trova da noi a meno di non metterla in relazione con altre serie di eventi. Io posso inferire la sua distanza temporale soltanto ricorrendo a mezzi più o meno affidabili. Comunque, il tempo non macchia l’esperienza, non la copre con una vernice con il colore del passato. La distanza temporale, come è concepita di solito, è esterna alla nostra esperienza. E la mente allargata lo spiega bene: perché il tempo della nostra esperienza non è dopo, ma coincide con il tempo dell’oggetto percepito o ricordato che sia. Il tempo dell’esperienza è il tempo dell’oggetto e quindi non c’è intervallo tra l’oggetto e la sua esperienza. L’intervallo è tra l’oggetto e l’effetto che è responsabile per la sua esistenza. Quando io guardo una stella, la stella è parte del mio presente come qualunque altra cosa. Quando ricordo il viso di un amico, nulla di questa esperienza mi dice se il mio amico è un vecchio compagno o una conoscenza recente. Il punto è che nessun evento è intrinsecamente un evento passato. Io non vedo niente che possa connotare una mia esperienza come esperienza passata. Ci sono molti indizi indiretti ma nessuna passatezza. Io inferisco se un’esperienza è nel passato, ma non faccio esperienza della sua “passatezza”. Percezione e memoria sono trasparenti.
	In pratica, noi etichettiamo l’esperienza come ricordo quando siamo consapevoli di avere già esperito la stessa cosa e sappiamo che altre esperienze hanno avuto luogo dopo. Comunque criteri simili sono regole generali. Non sono, strettamente parlando, condizioni logiche necessarie per riconoscere un ricordo. In pratica, ci inducono a collocare un evento nel passato e quindi a considerare il nostro esperirlo come un ricordo più che come una percezione. Memoria e percezione sono due estremi di un continuum.
	Indaghiamo ancora un po’ sulle conseguenze di questo modello. Supponiamo di assistere a un interrogatorio in un commissariato di polizia. Siamo dietro un falso specchio che ci impedisce di interrompere l’interrogatorio in corso dall’altra parte. Al termine dell’interrogatorio, l’ufficiale ci spiega che quanto abbiamo appena visto non è accaduto in quel preciso momento ma qualche anno fa ma lo vediamo ora grazie a un qualche ingegnoso congegno che impiega specchi in grado di rallentare la luce. Non è stato parte della nostra esperienza corrente? Quell’evento non è parte del nostro corrente qui e ora? Non siamo equiparabili a un astronomo che scruta nelle profondità del cielo? Da un’angolazione fenomenologica e anche causale, nessun aspetto intrinseco della nostra esperienza ci rivela il tempo dell’evento a cui abbiamo assistito. Non abbiamo idea del tempo trascorso se ci basiamo esclusivamente sull’esperienza. Guardando nella nostra esperienza – per esempio un sogno – non abbiamo modo di dire quando quell’esperienza particolare si collochi temporalmente. Basandoci su vari indizi possiamo soltanto ipotizzare che qualcosa è accaduto prima. Comunque ipotizzare la collocazione temporale di un’esperienza è come cercare di indovinare l’anno in cui è stato costruito un edificio basandosi sul suo stile. È una relazione affidabile, certo, ma indiretta. Qualche volta non possiamo contare su alcun indizio. Io esperisco i miei figli com’erano quando frequentavano l’asilo. Si tratta di un sogno o di una percezione effettiva? Sapendo che i miei figli frequentano le scuole superiori, deve trattarsi di un sogno o di un ricordo. Però il tempo della mia esperienza è dedotta, non esperita. Se avessi avuto un’amnesia negli ultimi cinque anni, non potrei dire quanto la mia esperienza sia remota. Effettivamente nessuno può misurare il tempo come se fosse qualcosa di indipendente dal verificarsi degli eventi. Così quando diciamo che qualcosa è accaduto un minuto fa intendiamo che, se avessimo guardato un orologio, da quando quell’evento si è verificato avremmo visto la lancetta dei minuti spostarsi soltanto una volta. Dopotutto, noi non vediamo il tempo, ma i cambiamenti negli oggetti.
	Prendiamo ora in esame il secondo criterio – il confronto tra le esperienze. Io esperisco un volto e ricordo di averlo già visto prima. La stessa persona può essere di fronte a me, oppure sto sognando a occhi aperti il suo volto. Si tratta di un criterio piuttosto debole. Inoltre è parte di ciò che costituisce il nostro senso del passato, che è, in realtà, un’inferenza e non una sensazione! Consideriamo che cosa potrebbe accadere se tale criterio non valesse. Ipotizziamo di nuovo che io abbia avuto un’amnesia che ha cancellato tutto quanto mi è accaduto negli ultimi cinque anni. Poi mi sono svegliato. La mia esperienza è bloccata nell’ultimo momento in cui sono stato sveglio prima dell’amnesia. Quel momento non sarebbe forse a tutti gli effetti il mio presente finché io non realizzassi di trovarmi in un luogo e in un tempo diversi?
	Per collocare un evento nel passato seguiamo varie regole generali. Per esempio, consideriamo se l’evento è irraggiungibile, inoltre sappiamo che deve essere seguito da altri eventi percepibili; siamo consapevoli di aver già esperito quell’evento una volta. Ognuna di queste condizioni però non è il segno distintivo di una differenza assoluta. Sono tutti indizi utili ma non più di questo: sono regole generali pratiche che applichiamo per poter organizzare il qui e ora esteso in modo che comprenda una parte trattabile – il presente presunto – e una intrattabile – il passato presunto. Entrambe le parti, comunque, sono l’hic et nunc, il qui e ora esteso.
	Qualche volta, non abbiamo esperienza di una catena degli eventi diretta tra due eventi x e y. Se ci domandiamo quanto tempo è trascorso tra due eventi qualsiasi, non siamo in grado di misurare il tempo trascorso. Dobbiamo per forza riferirci ad altri eventi oppure a oggetti scelti convenzionalmente perché presumiamo che siano uno specchio affidabile dello scorrere del tempo.. Entrambi gli eventi e gli oggetti sono cause. Per esempio, dovremmo scegliere una serie prevedibile di eventi, come il ritmo del nostro battito cardiaco, il tempo impiegato dalla Terra per percorrere la propria orbita, il ciclo giorno/notte oppure l’oscillazione di particelle atomiche. Stabiliamo in modo arbitrario che una serie di eventi di questo tipo rispecchia un orologio invisibile. Però volendo sapere se è trascorso del tempo tra due eventi di una serie simile, che cosa dovremmo misurare? Utilizzando un’altra serie di riferimento, sposteremmo il problema della misurazione del tempo su una serie differente di eventi. Alternativamente, nulla ci consente di sapere se il tempo scorre tra due eventi qualunque di una serie. Non misuriamo mai il tempo: osserviamo soltanto catene di eventi. Dato che esistono molte di queste catene, siamo inclini a pensare che rispecchino qualche invisibile unità temporale astratta chiamata tempo – cioè il tempo assoluto, la catena di tutte le catene, il cambiamento puro senza alcuna materia o energia attaccata. Però questa serie ideale è un concetto privo di significato. Il concetto classico di tempo è simile a quello dei colori reali: una scelta arbitraria di certi fenomeni basata su criteri ristretti e pratici. A questo proposito nel saggio citato, Einstein nota che

[cit] […] noi intendiamo per “tempo” di un evento la lettura (posizione delle lancette) di quello fra tali orologi che si trova nell’immediata vicinanza (spaziale) dell’evento in esame. In tal modo viene associato a ogni evento un valore del tempo per principio suscettibile di osservazione.
[ndT Relatività: esposizione divulgativa. Bollati Boringhieri, Torino 1967, p. 60]

	Questo è un passaggio cruciale. Primo, il tempo non si colloca al di sopra degli eventi menzionati, orologi e cose simili. Secondo, l’osservazione fissa un particolare sistema di riferimento, mentre Einstein non assegna alcun ruolo di potere all’osservatore in termini fisici. Il collegamento tra cause ed effetti – le osservazioni – rappresenta la chiave. Terzo e fondamentale, l’orologio deve essere «nell’immediata vicinanza (spaziale) dell’evento» in modo che l’occorrenza dell’orologio e quella dell’evento siano collocate opportunamente negli stessi luoghi. Devono essere co-presenti. Entrambi gli orologi e gli eventi sono prossimali a livello causale. Il trovarsi nei dintorni prossimali spaziotemporali rende molto più probabile il fatto che eventi diversi siano effettivamente causa di effetti congiunti. La prossimità facilita il fatto che quegli eventi siano parte dello stesso qui e ora. Ovviamente la prossimità non è una condizione sufficiente, mentre lo è la collaborazione causale congiunta.
	Il concetto di tempo come di qualcosa che va oltre il cambiamento non è indispensabile se non come strumento concettuale molto conveniente che ci permette di sapere, con uno sguardo, se eventi diversi sono parte di un hic et nunc comune. Da una prospettiva ontologica, il tempo non è più sostanziale dei meridiani. La freccia del tempo non aggiunge nulla a una raccolta di eventi. La nozione di tempo astratto che scorre ed è al di sopra delle questioni terrene è un’invenzione della pratica linguistica.
	Il tempo lineare tradizionale è una scorciatoia per arrivare agli orologi e ad altri dispositivi simili, che sono soltanto catene scelte da una comunità per ragioni pratiche legittime. Non incontriamo mai il tempo, non vediamo mai il colore del passato, semplicemente esperiamo oggetti. Gli oggetti e le loro interconnessioni causali sono sufficienti. Non vediamo mai il tempo. Vediamo soltanto gli orologi. Gli orologi sono oggetti. Gli oggetti sono momenti del divenire, cioè del cambiamento. Il qui e ora – se sufficientemente articolato nella sua struttura causale – ci permette di fare a meno della nozione tradizionale del tempo.

***

Perché percepiamo il fluire del tempo, se siamo identici a un momento presente? Siamo parte della natura e usiamo concetti astratti come quello di tempo per esprimere lo svolgersi causale della natura. Però il tempo è soltanto una nozione convenzionale fittizia, alla stregua di meridiani e baricentri. Come per altre illusioni, la nozione del fluire del tempo è il prodotto di preconcetti. Misuriamo soltanto la quantità di cambiamento. Il tempo è simile all’oggetto galileiano: un concetto vuoto ma utile. Esperiamo fenomeni fisici utili che sono correlati a livello contingente con altri fenomeni familiari. In modo simile possiamo sapere, per esempio, quando gli spaghetti sono cotti guardando un timer. Il flusso del tempo soggettivo tanto sbandierato corrisponde alla percezione delle catene di oggetti ed eventi. Qualche volta, come nel caso degli specchi e dei laghi, questi fenomeni divergono da quelli che sono stati favoriti da legislatori e scienziati, come pendoli, orologi meccanici, oscillatori al cristallo e così via. Nei Problemi della filosofia, Bertrand Russell affronta il tema della differenza tra tempo pubblico e tempo privato:

[cit] Per quanto riguarda il tempo, il nostro senso della sua durata o del suo scorrere è, come tutti sappiamo, una guida assai poco sicura rispetto al tempo misurato dall’orologio. Quando ci annoiamo o soffriamo il tempo passa lentamente, mentre scorre veloce quando siamo piacevolmente occupati e quando dormiamo passa quasi come se non esistesse. Così, nella misura in cui il tempo è fatto di durata, c’è la stessa necessità di distinguere fra un tempo pubblico e un tempo privato, come nel caso dello spazio.
[ndT trad it I problemi della filosofia Feltrinelli, Milano 1959 , p. 11]

Ancora una volta, le interpretazioni comuni suggeriscono un conflitto tra apparenza e realtà che rispecchia un contrasto tra autorità e singolo individuo. Il tempo dell’orologio è considerato reale mentre quello percepito è declassato a mera apparenza. Certi fenomeni sono selezionati come tempo reale presunto mentre altri sono declassati a tempi soggettivi individuali. Opponendosi a una simile tradizione, la teoria della mente allargata accantona il conflitto tra apparenza e realtà anche per quanto riguarda il tempo. Il mio orologio digitale, la rotazione della Terra, i miei processi neurali e i miei livelli di glicogeno sono marcatori ugualmente validi del cambiamento rispetto ai marcatori di un presunto tempo assoluto. Ovviamente, essi differiscono rispetto agli oggetti che individuano. Non esiste una linea da tracciare tra tempo psicologico e tempo fisico. Sono tutte misure del cambiamento. Certamente, alcuni hanno un valore pratico maggiore.
	Consideriamo un’esperienza familiare: per settimane, abbiamo speso il nostro tempo prezioso compiendo le stesse noiose faccende quotidiane. Successivamente abbiamo ripensato a quelle settimane come se il tempo fosse proprio evaporato. Il concetto è efficacemente esemplificato da uno dei personaggio del Giardino dei ciliegi di Anton Chekov. In quest’opera teatrale il declino di una famiglia aristocratica rappresenta la futilità della vita. Il maggiordomo che ha dedicato tutta la vita a servire la famiglia muore sapendo che la sua esistenza è stata sprecata. Analogamente al maggiordomo di Chekov, se non succedesse nulla, sarebbe come se la vita non ci fosse mai stata: «La vita e? passata, è come se non avessi vissuto... » (atto IV) [ndT traduzione tratta da pdf disponibile online http://www.winniekrapp.it/testi/Cechov, Anton Pavlovic - Il Giardino Dei Ciliegi.pdf]
	Confrontiamo la condizione del maggiordomo con una situazione diversa. Per qualche giorno la nostra vita è stata piena di eventi straordinari. In seguito nel nostro ricordo la durata percepita di quel periodo ci appare molto più lunga. È come se avessimo vissuto per più tempo. Se consideriamo il numero di eventi – una misura del cambiamento e non del tempo – la differenza è reale, senza essere privata, né soggettiva. Impariamo che dovremmo sentire lo scorrere del tempo, ma, in realtà, quello che davvero sentiamo è la quantità di cambiamento. Il tempo è un’astrazione, ma il divenire è la realtà. Però, noi non misuriamo il tempo, misuriamo il cambiamento, cioè il numero di oggetti relativi distinguibili. Chekov ha ragione: poiché il cambiamento è la vita, se non c’è cambiamento non c’è vita. La vita è divenire, non mera esistenza. La paura del cambiamento, che ha portato la tradizione classica a sviluppare modelli dell’esistenza senza tempo, è paura della vita.
	Come nel caso delle illusioni, la comunità dei saggi, da Platone alla Royal Society, ha imposto un tempo presunto che le persone dovrebbero percepire. Tuttavia noi non percepiamo mai un tempo obiettivo presunto di questo tipo, al contrario percepiamo altri tempi prossimali che, ciononostante, sono altrettanto fisici del tempo presunto. Il tempo dell’esperienza non è né il tempo dei neuroni, né il tempo dell’orologio: è il tempo del mondo.
	Nel passaggio di Russell citato è contenuto un errore comune. Il filosofo parla, a proposito del tempo del «senso della sua durata o del suo scorrere» e anche in generale del “passare del tempo”. Noi non esperiamo né misuriamo il tempo. Mentre abbiamo esperienza e misuriamo il verificarsi di alcuni eventi o oggetti. Sappiamo che la Terra ha completato una rotazione intorno al proprio asse. Sappiamo che, durante questa rotazione, la lancetta corta del nostro orologio da polso ha compiuto due giri completi. Io esperisco la quantità di cambiamento in una parte della mia vita: quello che abbiamo chiamato presente esteso. Comunque non abbiamo alcuna esperienza aggiuntiva di qualcosa di diverso che scorre. Non esperiamo direttamente lo scorrere del tempo a meno che non si manifestino nuovi oggetti.
	Il tempo convenzionale non è oggettivo. Ma è, comunque, fisico. Inoltre non è in alcun modo migliore di una qualunque altra esperienza del cambiamento. È soltanto migliore in pratica. È l’espressione della forza dell’autorità che impone un riferimento canonico a tutti gli individui. Il tempo oggettivo è il tempo imposto dalla società. Il “tempo oggettivo” deve la propria autorevolezza al fatto che tutti gli orologi sono stati regolati in modo tale da essere coerenti tra loro. Gli orologi biologici spesso divagano perché si concentrano su fenomeni fisici e fisiologici che possono essere rilevanti per la biologia ma che non sono importanti per la comunità umana in generale: il livello di glucosio, il bisogno di dormire, la concentrazione di un alfa idrossiacido, l’acido lattico nei nostri muscoli e così via. Però gli orologi oggettivi e i nostri personali orologi biologici sono sullo stesso piano: misurano il tasso di cambiamento di fenomeni fisici, come le oscillazioni atomiche o le rotazioni terrestri nel primo caso e i cambiamenti metabolici o le esperienze nel secondo caso. Il tempo oggettivo non è diverso dalla temperatura oggettiva. Il primo si basa sugli orologi standard, mentre il secondo è stabilito dai termometri.
	Ora mettiamo insieme tutti i pezzi. Da una parte il modello tradizionale considera il tempo come un’entità invisibile, enigmatica, non misurabile e causalmente disinteressata che si stende al di sopra dell’intero universo. Questa entità possiede un qui e ora puntuale, come una sorta cursore mobile che scorre negli eoni del tempo. Come risultato, tutto deve essere compresso dentro un presente istantaneo di questo tipo, privo di larghezza. Il tutto però è in contrasto sia con il modo in cui il cervello lavora sia con la nostra esperienza. Inoltre è impossibile determinare la posizione temporale di un presente siffatto che, sorprendentemente, non svolge alcun ruolo in nessuna descrizione fisica della natura. A peggiorare le cose, il concetto di presente puntuale genera una serie di dilemmi ulteriori, come la tesi del divario temporale ed è in contrasto con la nostra esperienza che è tutto tranne che puntuale.
	Per contro la teoria della mente allargata pone il cambiamento e il divenire alla base della realtà. L’hic et nunc – il momento presente – è un oggetto tenuto insieme da processi causali in atto. Il presente, che non è un contenitore, si allarga per incorporare tutto ciò di cui abbiamo esperienza. Di fatto si identifica con tutto ciò di cui abbiamo esperienza. Il presente è un oggetto. La mia esperienza, il mondo in cui vivo, e il qui e ora sono tre modi per riferirsi allo stesso momento nella natura: una cellula mondo individuata a livello causale, cioè un oggetto relativo. Un simile presente, il qui e ora esteso, non è in contraddizione con alcuna legge della fisica né ha bisogno di alcuna ipotesi metafisica fantasiosa. Al contrario il qui e ora esteso è coerente con il fatto che la nostra esperienza si estende nel tempo per includere eventi passati e anche con l’analisi di Einstein della simultaneità. Inoltre è in linea con la meccanica quantistica. Tutti i momenti della nostra vita, in quanto ne abbiamo esperienza, sono ancora presenti. Ogni esperienza è una percezione di qualcosa che è presente. Altrimenti come potremmo averne esperienza se non fosse presente?
	Se il momento presente non è un cursore invisibile che scorre attraverso gli eoni, dove si trova? Il qui e ora è sempre alla fine del tempo. La metafora tradizionale del tempo, secondo la quale il tempo è come un fiume che scorre all’infinito, non funziona. Infatti, se il tempo fosse come un fiume, dove sarebbe il momento presente? Non avremmo motivo di scegliere un punto particolare lungo il corso del fiume. Ogni punto sarebbe uguale a ogni altro. Propongo una metafora diversa. Il tempo è come un oceano e il presente è la sua spiaggia. I molti presenti relativi sono le tante spiagge su cui il mare si adagia. L’oceano, come un fiume, continua a cambiare e a spingere in avanti. La spiaggia è sempre alla fine del mare, ma sempre allo stesso posto. Se gettiamo una bottiglia in mare, le onde alla fine la riporteranno indietro. La linea della costa è, contemporaneamente, stabile e mutevole. Come il momento presente, la linea della costa non si posta. Il qui e ora non è un punto arbitrario lungo un fiume ma il luogo in cui le onde arrivano a una fine. Il qui e ora è la spiaggia alla fine dell’oceano del tempo.

Capitolo 8

Non avrai altra relazione all’infuori dell’identità

Nulla può rappresentare una cosa, se non la cosa stessa.
– Edwin Bissell Holt, 1914

Ci stiamo avvicinando alla fine di un percorso lungo e impegnativo. Abbiamo voluto girare la carta in fondo di un castello di carte rovesciato. Era inevitabile che dovessimo girarle tutte. Ci rimangono ancora tanti aspetti da affrontare. In questo penultimo capitolo ci concentreremo su due problemi che sono al centro delle scienze cognitive e delle neuroscienze e che sono strettamente intrecciati: il problema della rappresentazione e il problema dell’informazione. Se tutto è fisico e ogni cosa è identica a se stessa come facciamo a spiegare la presenza di rappresentazioni e di informazioni che, in qualche modo, si riferiscono ad altro da sé? Vediamo come la mente allargata affronta questi aspetti.
	Secondo l’opinione comune, la mente rappresenterebbe il mondo. A ogni studente viene insegnato che le rappresentazioni sono diverse da ciò che rappresentano e che non c’è bisogno vi assomiglino. La parola ‘acqua’ non è bagnata. Per esempio, Gilbert Harman esprime questa popolare nozione affermando che «è molto importante distinguere le proprietà di un oggetto rappresentato dalle proprietà di una rappresentazione di quell’oggetto. Chiaramente queste proprietà possono essere molto diverse». Infatti lo scopo delle rappresentazioni è avere qualcosa che, in un modo o nell’altro, agisce come un sostituto dell’oggetto. Quando l’oggetto non è disponibile, ci aspettiamo che le sue rappresentazioni prendano il suo posto. Ovviamente tutto questo è vero solo sei parte dall’assunto che la mente allargata nega, ovvero che la mente sia diversa dal mondo.
	Qui possiamo tralasciare l’esistenza di rappresentazioni convenzionali – come semafori, indicazioni della tensione elettrica, tracce di gesso, geroglifici, caratteri stampati, file MP3, JPG e così via. Si tratta di oggetti che, per convenzione, sono usati in assenza di quello che dovrebbero rappresentare. Le rappresentazioni convenzionali non pongono alcun problema filosofico. Il loro uso è strettamente dipendente dalle scelte degli esseri umani. Se io uso una bottiglia per indicare la torre di Pisa, è un mio diritto. Analogamente, non voglio neppure mettere in dubbio l’esistenza di rappresentazioni funzionali che svolgono un ruolo pratico e causale. Il nostro bersaglio qui sono le cosiddette rappresentazioni mentali, ovvero entità che dovrebbero, in modo molto misterioso farsi carico di qualcosa di fisico. A proposito di queste, io sostengo che, nel mondo fisico, nessun fenomeno fisico può essere una rappresentazione mentale, perché niente può riferirsi ad altro da sé. Quindi, l’unica soluzione possibile è quella offerta dalla mente allargata: se x vuole rappresentare y, x deve essere uguale a y. Se x rappresenta y, x=y.
	La separazione tra l’oggetto rappresentato e la sua rappresentazione – così profondamente radicata nella tradizione filosofica – si è dimostrata uno dei pregiudizi più dannosi e più difficile da sradicare. Non a caso, nel 1992 John Searle ha rimarcato che il termine “rappresentazione” è uno dei più abusati nella storia della filosofia. La rappresentazione non è stata un problema: è stata stata una tragedia.
	Nella filosofia tradizionale, anche recente, se si ammette che i soggetti possano avere esperienza del mondo (il solipsismo per esempio lo nega), di solito si prendono in esame solo due vie: o i soggetti intrattengono una relazione con il mondo oppure posseggono al loro interno qualcosa che riproduce qualche aspetto essenziale del mondo. È un eufemismo dire che finora le due alternative hanno presentato delle difficoltà sia per i filosofi che per gli scienziati. La prima opzione, il relazionalismo, presuppone che esistano relazioni tra simboli e il loro contenuto. Nel mondo fisico non si è mai trovato alcunché del genere. Non ci sono relazioni. In natura ci sono oggetti, eventi e processi causali, ma mancano candidati convincenti per le relazioni. Non ho mai visto una relazione in un testo di fisica. E non ho neppure incontrato una relazione nella mia vita. D’altro canto l’idea che, dentro la testa, ci sia qualcosa che sia in relazione con il mondo esterno è comunemente accettata. Ma non si sa bene cosa voglia dire. L’altra opzione, quella del rappresentazionalismo, suppone che dentro di noi (dentro cosa poi?) ci siano delle rappresentazioni che, in qualche modo riproducono il mondo esterno senza esserelo, è assai popolare anche se priva di ogni fondamento. Le nozioni correlate di relazione e rappresentazione sono la versione contemporanea della ghiandola pineale cartesiana. Sono entità fittizie introdotte per colmare un divario tra mondo ed esperienza.
	Per fortuna, tra lo Scilla del relazionalismo e il Cariddi del rappresentazionalismo è disponibile una terza via, che è stata raramente presa in considerazione: le rappresentazioni sono numericamente identiche a ciò che rappresentano e l’unica relazione che ci serve è quella di identità (A=A). Ovviamente stiamo parlando solo di rappresentazioni mentali. Ovviamente, come ho ricordato sopra, le rappresentazioni convenzionali – segni, lettere e un file del computer – sono diverse da ciò che rappresentano. Però fanno quello che fanno perché sfruttano l’esistenza degli esseri umani. Senza esseri umani, una parola non significa più nulla. 
	Il problema annoso delle rappresentazioni è così risolto ricollocandole negli oggetti rappresentati che sono i nostri oggetti relativi e in atto. Per evitare confusione, le rappresentazioni non sono negli oggetti, ma sono tutt’uno gli oggetti. Il macchinario della rappresentazione – ovvero gli schemi neurali o i livelli elettronici – non devono più accedere o replicare le rappresentazioni di ciò che rappresentano. Una volta che tutte le presunte prove derivate da sogni e allucinazioni ed errori percettivi sono messi da parte, ci ritroviamo a Shangri-La. Per una qualsiasi esperienza si verifica un oggetto in atto. Se esperienza e oggetti sono numericamente e ontologicamente la stessa cosa, non abbiamo più bisogno né di rappresentazioni né di relazioni.
	Molti studiosi di simpatia relazionalista hanno cercato di risolvere il problema negando che le rappresentazioni mentali abbiano le stesse proprietà di ciò che rappresentano che poi è la solita strategia di dire che una rappresentazione dell’acqua non deve per forza bagnare. Per esempio, secondo William Fish «quando affermiamo che un’esperienza ha un carattere fenomenico rossastro, non vogliamo sostenere che l’esperienza sia letteralmente rossastra, ma piuttosto che abbia una proprietà in qualche modo correlata con quella che è probabile che sia l’essenza dell’esperienza: il rossastro». Allo stesso modo Billy Brewer osserva che il concetto di contenuto rappresentazionale è problematico e che «gli oggetti diretti della percezione sono gli oggetti fisici duraturi e indipendenti dalla mente che tutti conosciamo e apprezziamo». Ciononostante i realisti non si spingono così in là dal prendere in considerazione la possibilità che tra gli stati mentali e gli oggetti ci sia un’identità. I realisti più puri affermano che tra una persona – qualunque essa sia – e un oggetto reale deve esistere una relazione. Però sono in difficoltà a spiegare sia che cosa siano le persone, sia che cosa siano le relazioni. Non lo sanno. Sbrigarsela dicendo che la relazione sia soltanto una questione di «riferirsi all’oggetto fisico» non getta alcuna luce sulla sua natura. Non c’è bisogno qui di sottolineare la vaghezza del concetto di persona. Non è meglio di quello di anima.
	Al contrario, la teoria della mente allargata risolve brillantemente il problema: la rappresentazione è tutt’uno con il rappresentato. L’identità ci permette di riformulare il tema della rappresentazione senza bisogno di alcuna relazione. L’esperienza è l’oggetto stesso che esperiamo. Nella stessa ottica, le esperienze sono rappresentazioni mentali e quindi tutto torna. Le rappresentazioni mentali non sono istanziate dentro il cervello, ma sono tutt’uno con l’esperienza e quindi con il mondo esterno. Possiamo così considerare seriamente la possibilità che una rappresentazione del rosso sia il rosso! Nel mondo fisico, l’unica cosa che può essere una rappresentazione mentale di una mela rossa è una mela rossa. Sono consapevole che questa proposta sia in conflitto con la maggior parte di ciò che viene insegnato sulle rappresentazioni. Pazienza. Quello che viene solitamente insegnato non funziona.
	Riassumiamo. Le esperienze sono rappresentazioni mentali che, a loro volta, si identificano con gli oggetti esterni. Nel mondo fisico infatti non incontriamo mai rappresentazioni, ma oggetti. Questa affermazione dovrebbe suonare strana considerato l’impiego ubiquitario del termine “rappresentazione” nella vita quotidiana, nella scienza cognitiva, nell’intelligenza artificiale, nella scienza informatica e nelle neuroscienze. Quante volte lo devo ripetere? Tutti questi casi non sono rappresentazioni mentali ma piuttosto entità che svolgono un ruolo convenzionale e anche uno funzionale. Non sono rappresentazioni in sé ma per il modo in cui vengono usate. Come prova dell’assenza delle rappresentazioni intrinseche nel mondo fisico, consideriamo che non abbiamo alcun modo per stabilire se un determinato fenomeno fisico è una rappresentazione. E non possiamo farlo perché le rappresentazioni non esistono. Vediamo una serie di macchie di inchiostro su un foglio di carta, sono forse rappresentazioni o è soltanto inchiostro che si è versato per un incidente fortuito? Misuriamo una serie di livelli di tensione all’interno di un circuito elettrico. Sono forse rappresentazioni di variabili booleane? Esistono rappresentazioni di sfumature di colore? Esistono rappresentazioni di suoni? Oppure, minimizzando, si tratta soltanto di livelli di tensione elettrica? Come possiamo verificare se qualcosa è una rappresentazione ricorrendo a osservazioni e a misurazioni dirette? Non c’è modo. Non possiamo accertare se un’entità fisica svolge il ruolo di una rappresentazione. Per esempio, lo stesso modello dei livelli elettronici può rappresentare un numero, un carattere, una frequenza sonora, un pixel o assolutamente niente. Nessun esperimento può rivelare, tramite la conoscenza di un’analisi approfondita di un’entità fisica, se un entità di questo tipo è la rappresentazione di un altro fenomeno fisico.
	L’intera questione può essere rivista comprendendo che, nel caso della coscienza, le rappresentazioni degli oggetti sono gli oggetti stessi. Consideriamo un caso familiare: mentre stiamo andando a casa a piedi, notiamo un cartello pubblicitario appariscente con un numero di telefono scritto sopra. Più tardi, giunti a casa, siamo seduti sul divano in salotto e ci ricordiamo l’insegna e il numero di telefono che decidiamo di chiamare. Questo significa forse che avevamo archiviato un numero telefonico nel nostro cervello? O che i nostri neuroni hanno codificato quelle cifre? Non necessariamente. Ovviamente la nostra attività neurale ha permesso a certi simboli sul cartello in strada di estendere la loro influenza causale fino alla nostra digitazione del numero a casa. Però questo è soltanto un processo causale. La presenza dei numeri all’inizio e alla fine della catena causale non comporta che, lungo la via, i numeri – o le rappresentazioni dei numeri – abbiano fisicamente trovato posto tra i neuroni. Sarebbe un’idea molto ingenua, sarebbe come credere che colori e immagini siano archiviati all’interno di memorie elettroniche e onde radio. Non ci sono colori, numeri, o immagini dentro i neuroni o dentro i bit. Ovviamente il nostro cervello propaga l’influenza causale degli eventi esterni. Tutto ciò non è affatto diverso dagli ingranaggi meccanici che propagano l’influenza causale del volante che sterza alle ruote dell’auto.
	La stessa sequenza di valori elettronici in un circuito – identica a quella prodotta qui e ora dal mio battere su una tastiera – potrebbe essere il risultato di eventi casuali. Dato che hanno gli stessi valori, è impossibile distinguere le serie prodotte in modo casuale da quelle ottenute da qualcuno che batte sui tasti. Sono fisicamente identiche e non possono essere distinte. Qui, naturalmente, non sto dicendo niente di nuovo, sto ripetendo la vecchia e nota, ma non per questo meno valida, argomentazione di Searle della stanza cinese, cioè il fatto che l’informazione in sé non ha né contenuto né valore semantico.
	Un fenomeno fisico ha gli stessi poteri causali a prescindere dal fatto che sia usato come una rappresentazione oppure no. Quindi il fatto che sia una rappresentazione è epifenomenico. Ma allora le rappresentazioni sono fisicamente immateriali. Dire che le rappresentazioni sono epifenomeniche è soltanto un modo politicamente corretto per dichiarare che non esistono. Come ho sostenuto altrove in questo libro, l’esistenza e il nesso causale sono strettamente connessi. Infatti, se qualcosa è epifenomenico, non è fisico. Non ha un ruolo causale e non è parte del mondo fisico in cui viviamo. In breve, non esiste. E, a dire il vero, non esistono fenomeni fisici epifenomenici. Tutti gli esempi fisici delle proprietà epifenomeniche sono sempre e soltanto parzialmente epifenomenici. Per esempio i solchi sugli ingranaggi sono epifenomenici rispetto al motore, ma non sono epifenomenici rispetto ai raggi luminosi o a un sensore tattile che si sposti su di essi. Se qualcosa fosse totalmente epifenomenico sparirebbe dal nostro universo. Non potremmo neppure farne esperienza, perché non esisterebbe. I concetti tradizionali di informazione, semantica, contenuto rappresentazionale e contenuto intenzionale sono interamente epifenomenici e quindi non trovano posto nella fisica. Si tratta di concetti vuoti. Il fatto che la mente sia l’unico ambito in cui siano state ripetutamente invocate le proprietà epifenomeniche dovrebbe bastare. Se le rappresentazioni mentali fossero reali, dovrebbero essere attive in termini causali e dunque fisiche. 
	Entrambi i concetti tradizionali di rappresentazione e relazione non trovano posto in un mondo fisico in cui tutto è identico a se stesso. Un albero è un albero. Una roccia è una roccia. Un corpo umano è un corpo umano. Un livello elettronico dentro un sensore ottico digitale (CCD o CMOS che sia), è un livello elettronico dentro un dispositivo elettronico. Un modello di attivazione neurale è un modello di attivazione neurale. Non importa con quanta precisone analizziamo un processo neurale, non troveremo comunque mai nessun contenuto rappresentazionale. Tutto esiste per effetto di cause precedenti ma, quando accade, è quello che è. L’uccello ha lasciato il nido. All’interno del mondo fisico, regna soltanto l’identità. Le cause producono nuovi effetti e gli effetti definiscono l’ontologia delle loro cause. Tutto è soltanto ciò che è. Non è un rappresentazione di qualcos’altro. Nel mondo fisico solo una cosa può rappresentare un certo oggetto: l’oggetto stesso. Dal fatto che una lunga catena di eventi potrebbe manifestarsi tra l’oggetto e il corpo, non deriva che qualcosa transiti letteralmente lungo la catena causale. E n alla fine della catena causale non c’è alcuna rappresentazione in attesa come la pentola d’oro alla fine dell’arcobaleno.
	Noi rappresentiamo il mondo perché siamo il mondo che esperiamo. La rappresentazione di una mela rossa è una mela rossa. Ovviamente il corpo e il mondo sono cose diverse. Dato che però noi non siamo il nostro corpo, la differenza tra corpo e mondo non ci preoccupa. Dopotutto non abbiamo esperienza del nostro cervello. Noi facciamo espereinza del mondo grazie al nostro cervello. Il nostro cervello e il corpo permettono a un oggetto, che è la nostra esperienza, di avere luogo. Il corpo non ha accesso a un oggetto comunque autonomo. Il corpo determina l’esistenza dell’oggetto. La nostra esperienza è quell’oggetto. 
	La soluzione tanto sospirata del problema della rappresentazione è l’identità. Un’entità x rappresenta y soltanto se x è y. In base allo stesso ragionamento, io faccio esperienza di x quando sono x. Il problema della rappresentazione emerge perché gli studiosi hanno collocato le basi della rappresentazione o dentro la mente o dentro il corpo (e cioè separata da ciò che la rappresentazione rappresenta). Hanno presunto che i veicoli delle rappresentazioni fossero diversi da ciò che rappresentano. Nella filosofia della mente, nelle neuroscienze, e nelle scienze cognitive, la principale ragione per opporsi a una soluzione così semplice è stata la presunta separazione tra esperienza e mondo, tra apparenza e realtà. Però una volta messe da parte le argomentazioni tratte dalla falsa percezione, l’identità è più che sufficiente.
	Ogni volta che x rappresenta y, x è tutt’uno con y. Adottando un linguaggio popolare introdotto da Susan Hurley negli anni novanta del Novecento, ovvero la distinzione tra veicoli e contenuto delle rappresentazioni, suggerirei che veicolo, contenuto e, persino il loro riferimento, siano numericamente e ontologicamente identici. Essi sono una cosa sola. Tutte le relazioni introdotte per far fronte a entità separate, come l’intenzionalità, il contenuto, la rappresentazione, il riferimento, sono prodotti dalla relazione di identità. E quindi che contiene il cervello? Nulla? Ma no! Il cervello contiene le strutture neurali che estendono l’influsso causale degli oggetti esterni e così agisce da intermediario o proxy causale per gli oggetti esterni.

***

Presentare l’identità come l’unica relazione è una mossa drastica.99 Nella filosofia della mente e nella scienza cognitiva, molte relazioni incerte sono state concepite per superare il divario tra mente e mondo. La tesi è che soltanto l’identità è supportata dal mondo fisico. L’identità quindi non solo è sufficiente, ma deve esserlo.
		In sintesi, dentro alla natura esiste qualcosa che svolge un ruolo di solito attribuito alle relazioni? Sì, esiste. È l’identità:

A è A

	La relazione di identità appare piuttosto banale rispetto ad altre relazioni. Però nel mondo fisico, l’identità è l’unica relazione a nostra disposizione se vogliamo studiare a fondo atomi, sedie, esperienze, pensieri e noi stessi.
	Quando guardo un pioppo bianco che ondeggia al vento caldo dell’estate mediterranea, non ho bisogno di alcuna relazione eterea che colleghi me a quel pioppo. E non ho neppure bisogno di una versione mentale interna del pioppo: Un pioppo bianco che si piega a causa del vento esiste. La mia esperienza visiva è quel pioppo, non è di quel pioppo.
	Spesso i filosofi si sono fatti affascinare dal linguaggio e soprattutto dalla preposizione “di”. Profonde verità metafisiche sono state dedotte dal fatto che possiamo pronunciare frasi come “La mia esperienza del pioppo”. A dire il vero, una espressione come “esperienza di una mela” presuppone una concezione dualista della relazione tra esperienza, contenuto e mondo: da una parte l’esperienza e dall’altra la mela. Però è soltanto un problema di impiego del linguaggio. Possiamo accantonare il “di” e dimenticarlo. In alternativa possiamo dire “esperisco un pioppo”. Io ho un’esperienza e succede che il mondo abbia luogo, tra le altre cose, come un pioppo. Il pioppo sono io. Siamo tutt’uno; tutto qui!
	La mia esperienza si era ridotta al solo pioppo, io ero il pioppo (e non il mio corpo). Il mio corpo è il pezzo di mondo fisico che permette a quell’insieme di legni, rami fiori e foglie argentate di avere luogo. Perché dovrei continuare a dar credito alla nozione per cui la mia esperienza sia dentro il mio cervello, dentro il mio corpo, dentro la mia anima oppure dentro una qualsiasi cosa diversa dal pioppo? La mia esperienza, essendo l’esperienza di quel particolare pioppo, è soltanto il pioppo. Perché dovrebbe servirmi qualunque altra cosa?
	Se i miei precedenti tentativi di affrontare la falsa percezione hanno dimostrato qualcosa, allora per ciascuna rappresentazione dovremo riuscire a localizzare un oggetto fisico in atto. A questo punto non avremo ragione di opporci al concetto per cui una rappresentazione si identifica con ciò che rappresenta. Le due coesistono sempre. Come abbiamo visto la co-occorrenza non richiede che le cose si verifichino nello stesso momento. Richiede che siano coinvolte causalmente nel modo giusto. Ciò che di solito viene considerato veicolo di rappresentazione, per esempio un modello neurale, è un intermediario causale dell’oggetto esterno. La rappresentazione però non è il veicolo neurale ma l’oggetto esterno.
	Consideriamo nuovamente il pioppo. Quando lo facciamo ci riferiamo all’entità pioppo-che ondeggia-nel vento in due modi diversi. Io mi riferisco parimenti al pioppo che ondeggia nel vento e alla sua esperienza/rappresentazione come se fossero distinte. Un’impiego del linguaggio di questo tipo non divide il pioppo ontologicamente. Il pioppo rimane una cosa sola. Il pioppo di cui abbiamo esperienza non è costituito da neuroni. Ha luogo perché un certo sistema fisico – fatto di carne, neuroni, occhi e altri macchinari biologici – permette a quell’albero di avere luogo come causa di un effetto congiunto. Il pioppo di cui abbiamo esperienza è fatto di legno, foglie, corteccia, rami e acqua. La mia esperienza del pioppo e il pioppo che ondeggia nel vento sono tutt’uno. A è A.
	La proposta è semplice: la mia esperienza rappresenta il pioppo in quanto è il pioppo. Anche se non sapessimo che cosa sia la mia esperienza, la soluzione più semplice sarebbe che l’esperienza sia il pioppo stesso. Sfortunatamente la tradizione è andata nella direzione opposta rispetto a questa soluzione perché argomentazioni dedotte dai sogni ed allucinazioni hanno convinto tutti del fatto che, in molti casi, la mia esperienza del pioppo potrebbe verificarsi senza il pioppo. Su queste basi, l’esperienza potrebbe non essere il pioppo. Però dovrebbe essere chiaro che la prova empirica è stata mal interpretata. Il fatto è che, ogni qualvolta io esperisco un pioppo, è disponibile un pioppo fisico, anche se esteso in termini spaziali. Pertanto, possiamo liquidare le argomentazioni derivate dalla falsa percezione e accogliere la soluzione più semplice, cioè, quella per cui la mia esperienza del pioppo è il pioppo. La mia rappresentazione del pioppo è il pioppo. L’identità domina su tutto. L’idea è affiorata qua e là nella storia della filosofia, ma non è mai stata sviluppata adeguatamente. Per esempio, nel 1904, William James ha difeso un concetto molto simile nel suo articolo Esiste la coscienza?: 

	[cit] Il rompicapo di come una sola e identica stanza possa essere in due luoghi e? alla fine proprio il rompicapo di come un solo e identico punto possa stare su due linee: lo puo?, se è situato sulla loro intersezione […] L’esperienza è dunque un membro di diversi processi che possono essere seguiti fino a grande distanza da esso lungo linee interamente differenti che vanno discostandosi da essa. […] In uno di questi contesti quella cosa è il vostro “campo di coscienza”; in un altro e? “la stanza in cui siete seduti”, ed entra in entrambi contesti in tutta la sua pienezza, […] Ora, cosa sono i due processi in cui l’esperienza-stanza entra in questo modo simultaneamente? Uno di essi è la biografia personale del lettore, l’altro è la storia della casa di cui la stanza fa parte.
[ndT James, W. (1904) Esiste la coscienza?, in Saggi di empirismo radicale. Quodlibet, Macerata, 2009, p. 9, 10]

	Rispetto alla nozione proposta da James di esperienza pura, la teoria della mente allargata, delinea un modello causale della stanza e spiega anche come confutare le argomentazioni tratte dalla falsa percezione. Inoltre la teoria della mente allargata non ha bisogno di uscire metafisicamente dal mondo fisico. Non è richiesta nessuna ontologia neutrale psicofisica.100 E non è invocato neppure nessun monismo neutrale. La fisica basta.
	Mentre James stava sviluppando la sua ontologia pluralistica, un gruppo di studiosi, che si sono autodefiniti i “sei realisti” hanno delineato un modello analogo della rappresentazione basata sull’identità. I sei erano Edwin B. Holt, Walter T. Marvin, William P. Montague, Ralph B. Perry, Walter B. Pitkin e Edward G. Spaulding.101 In particolare, Holt nel suo libro The Concept of Consciousness (1904) ha affermato con grande chiarezza che l’identità è l’unica soluzione possibile per la rappresentazione.

[cit] Una rappresentazione si identifica sempre parzialmente con ciò che rappresenta ed è completamente identica in tutte quelle caratteristiche e in quegli aspetti per i quali è una rappresentazione. Nella sua espressione più strettamente logica, ogni caso della rappresentazione è un caso di identità parziale o completa tra due sistemi.

	Così una rappresentazione è esattamente la cosa che è rappresentata. Con lo stesso spirito, Holt ha sostenuto sfrontatamente che «il concetto di rappresentazione si riduce a quello di identità. Nulla può rappresentare qualcosa tranne che la cosa stessa».102 L’interpretazione che qui difendo è simile. Inutile dirlo, Holt non è stato capito ed è stato rapidamente dimenticato.
	Quando un evento rappresenta un altro evento, nessuna relazione misteriosa li unisce. Però continuiamo, sbagliando, a credere che uno di questi debba partecipare della natura dell’altro. Ma non è così. In un mondo fisico, tutto è esattamente ciò che è. L’attività neurale è fatta di segnali elettro-chimici e la mela rossa è la mela rossa. I livelli di tensione elettrica sono livelli di tensione elettrica e un tasto digitato è un tasto digitato. L’evento rappresentato non porta il peso della rappresentazione. Il cosiddetto veicolo della rappresentazione è l’effetto del processo causale che determina l’esistenza ed estende l’influenza causale dell’evento rappresentato. La cosa che rappresenta un evento o un oggetto è l’evento o l’oggetto. A è A. Le rappresentazioni presunte sono intermediari causali di ciò che si richiede loro di rappresentare.
	Ci si potrebbe chiedere perché una tale intuizione abbia avuto soltanto una diffusione limitata nella letteratura filosofica prevalente (per esempio la scarsa attenzione data a Holt).103 Io credo che numerosi fattori storici abbiano impedito a una teoria dell’identità della rappresentazione di venire adeguatamente presa in considerazione. Primo, gli argomenti dedotti dalla falsa percezione hanno suggerito che l’identità fosse empiricamente un vicolo cieco. Secondo, l’autorevolezza delle neuroscienze ha sempre imposto il dogma che l’attività neurale sia per forza l’unica base fisica della mente. Pertanto ci si aspetta che i veicoli della rappresentazione mentale siano di natura neurale, siano dentro il cervello. Di conseguenza l’idea di James dell’esperienza pura e il modello di Holt sull’identità sono state accantonate come chiacchiere metafisiche prive si sostegno empirico. In questo modo, la maggior parte degli scienziati ha soltanto cercato veicoli intermediari della rappresentazione adatti dentro il cervello, a partire dai dati di senso fino ai modelli cognitivi di David Marr, dagli engrammi di Wilder Penfield fino all’informazione integrata di Giulio Tononi. Cullandosi in una dicotomia dualistica – mente contro mondo – la maggior parte degli scienziati ha scartato la possibilità che le rappresentazioni potessero identificarsi con il mondo che rappresentano. Terzo, il paradigma computazionale ha unito il concetto di rappresentazione con quello di informazione. La maggior parte degli studiosi ha dato per scontato che l’informazione, la computazione e le rappresentazioni siano dentro la testa come se il cervello fosse un computer.
	Contrariamente a questa tradizione, Jerome J. Valberg ha notato pochi anni fa che «se ci apriamo alle nostre esperienze, tutto ciò che troviamo è il mondo».104 Parimenti, il concetto di conoscenza, che suggerisce una qualche sorta di connessione intima, è un sottoinsieme dell’identità. Su questo tema, Valberg ha scritto nel suo libro The Puzzle of Experience del 1992:

[cit] La presenza (nell’esperienza) connota un tipo di disponibilità diretta o immediata. Un oggetto che è presente c’è proprio, è a nostra disposizione. Questo ci induce a interpretare la presenza come reciproca all’idea di conoscenza di Russell. Per cui un oggetto con cui abbiamo familiarità (nel senso di Russell) è presente nell’esperienza; e un oggetto che è presente nell’esperienza è uno con cui abbiamo familiarità.

Che cos’è questo essere a nostra disposizione e come viene istanziato fisicamente? L’identità è la risposta. Senza identità nessuna relazione supererà mai il divario tra due entità differenti ontologicamente e distinte numericamente. Soltanto l’identità spiega il nostro contatto con il mondo e soltanto l’esperienza ha acquisito una tale intimità. L’unico modo per rappresentare qualcosa è presentare quel qualcosa: cioè essere quel qualcosa.

***

Una volta che la mente è allargata nel mondo, l’appellarsi all’identità tra rappresentazione e rappresentato non dovrebbe risultare una sorpresa troppo grande. Alla fine ogni spiegazione della rappresentazione e dell’esperienza si riduce all’identità. Al termine della giornata qualunque esperienza deve essere identica a qualcosa. Ogni cosa non può che identificarsi con ciò che è. Si tratta di qualcosa che dovrebbe essere ovvio e che però troppo spesso è dimenticato. Siamo stati per anni sotto l’effetto dell’incantesimo dell’intenzionalità di Brentano e la sua fascinosa teoria degli oggetti (in)esistenti – per non parlare di concetti analoghi come la rappresentazione, il contenuto, il significato e l’aboutness, la tematica – che promettono di separare le entità senza dover pagare alcun prezzo ontologico.
	L’identità è la chiave in molte teorie della mente. La teoria della mente allargata suggerisce che 1) l’esperienza è identica agli oggetti fisici; 2) gli oggetti sono esterni al corpo; 3) questi oggetti esistono perché il corpo permette loro di avere luogo. Finora l’appello all’identità è rimasto anche nell’ambito internalista. Per la maggior parte le spiegazioni ontologiche della mente sono state teorie dell’identità. Consideriamo due delle più discusse e popolari teorie della coscienza: la teoria dei dati di senso (o sense-data) e quella dell’identità cervello-mente. Entrambe insistono sul fatto che gli stati mentali si identificano con certe entità. Entrambe le teorie sono teorie dell’identità.
	Consideriamo una versione semplificata della teoria dei dati di senso. Gli oggetti stimolano i dati di senso e noi percepiamo qualcosa in quanto possediamo quei dati di senso. Poiché non abbiamo esperienza dei dati di senso mediante dati di senso aggiuntivi, per evitare un retrocedere infinito, l’unica spiegazione è che “possedere dati di senso” significhi “essere quei dati di senso”. Per interrompere un retrocedere infinito la nostra mente deve identificarsi con i dati di senso che istanziamo. Esperire è possedere dati di senso e la relazione tra un dato sensoriale e la nostra esperienza non può essere nient’altro che una relazione di identità. Altrimenti emergerebbe il problema di come esperire i dati di senso per mezzo di dati di senso aggiuntivi. Alla fine le teorie dei dati di senso sono teorie dell’identità.
	Prendiamo adesso in esame le teorie dell’identità mentre-cervello che, come è logico aspettarsi, sono un altro esempio di teorie dell’identità. Le motivazioni sono più o meno le stesse. Se ci chiediamo come e perché gli stati cerebrali siano percepiti, esiste un regresso infinito in agguato. Perciò viene invocata l’identità con l’attività neurale. Le teorie dell’identità cervello-mente, con tutti i loro problemi, hanno la stessa struttura esplicativa delle spiegazioni dei dati di senso, ovvero una cosa è uno stato mentale in virtù del fatto di essere istanziata da ciò che è considerato identico alla mente, in questo caso lo stato cerebrale. Sorvolando sul fatto che nessuno ha un’idea di come il cervello possa somigliare o essere identico all’esperienza cosciente, queste teorie propongono di prendere in esame qualche tipo di identità; il che è una idea buona anche se applicata male. L’idea chiave è che un’esperienza si identifica con il verificarsi di un processo neurale. È un’ipotesi empirica interessante. La relazione tra attività neurale ed esperienza, se ce n’è una, non può essere altro che identità. La nostra attività neurale si suppone che sia identica alla nostra esperienza. Sfortunatamente, l’ipotesi non regge sul piano empirico. Cervello e mente non hanno in comune nessuna proprietà.
	La differenza più rilevante tra le teorie dei dati di senso e quella dell’identità mente-cervello è il bersaglio dell’identità: l’attività neurale o presunti stati mentali esterni. Le nozioni più recenti come quelle dei qualia o dei complessi di integrazione dell’informazione non sono diverse a questo riguardo.
	Sia le teorie dei dati di senso sia quella dell’identità mente-cervello non funzionano perché propongono candidati inadatti. Le teorie dei dati di senso suggeriscono un candidato non fisico mentre le teorie cervello-mente ne propongono uno fisico le cui proprietà non coincidono con la nostra esperienza. Le teorie dei dati di senso non potevano funzionare sul piano metafisico mentre le teorie dell’identità cervello-mente non potevano funzionare sul piano empirico. I neuroscienziati non hanno ancora ammesso il fallimento del tentativo di trovare leggi psico-neurali e continuano invece ad alimentare speranze messianiche riguardo a qualche futura rivelazione imminente.
	L’identità è l’unica opzione possibile. La maggior parte dei fenomeni naturali è spiegata in termini di identità tra i fenomeni. Si spiega che cos’è la temperatura facendo vedere che è identica alla velocità media delle molecole. Si spiega l’origine delle specie dimostrando che è identica ai tre meccanismi di base dell’evoluzione: selezione, variazione e trasmissione. E così via. Nel mondo fisico, però, a che cos’è uguale l’esperienza? Che cosa sono le rappresentazioni mentali? La teoria della mente allargata suggerisce che la nostra esperienza si identifichi con le cause in atto dei nostri processi neurali, vale a dire con gli stessi oggetti esterni. Quindi la nostra esperienza è identica con la parte del mondo che ha luogo in seguito allo scambio causale con il nostro corpo. Il cervello e il corpo determinano l’esistenza dell’oggetto relativo esterno con cui la nostra esperienza si identifica.
	In conclusione una teoria dell’identità è indispensabile perché, in ultima analisi, l’esperienza è e deve essere identica a qualche parte del mondo naturale. Tra l’altro nel mondo naturale tutto è proprio ciò che è. In natura non c’è più posto per le rappresentazioni mentali tradizionali. Le relazioni semantiche non si inseriscono in una cornice puramente fisica dal momento che pretendono di fare l’impossibile, vale a dire rappresentare qualcosa che non sono. La teoria della mente allargata invece sostiene l’identità come unica relazione e porta avanti un candidato fisico per l’esperienza e per le rappresentazioni: l’oggetto esteso relativo e in atto.
	Per finire l’identità è auspicabile, come criterio esplicativo, perché è completamente trasparente. Nulla è più trasparente dell’identità tra rappresentazione e rappresentato. Coerentemente molti studiosi, in particolare il già citato Gilbert Harman nel 1990, hanno puntualizzato il fatto che nessuno stato fenomenologico maschera il mondo di cui abbiamo esperienza. Che cosa potrebbe essere più trasparente dell’identità? Come si potrebbe spiegare meglio di così l’assenza di una qualche differenza tra la nostra esperienza visiva e l’oggetto presentato? L’identità è la soluzione perfetta. L’identità risolve tutti i problemi tradizionali.

***

In questo capitolo considero soltanto le rappresentazioni mentali. So perfettamente che molti fenomeni fisici – naturali e artificiali – vengono usati come rappresentazioni di altri oggetti, eventi e fatti concreti. So anche che gli stati della materia sono adottati come segni, prove, indici e per misurare altri eventi fisici. Questo è ovvio. Tuttavia fenomeni di questo tipo non rendono conto delle rappresentazioni che ci permettono di esperire il mondo. Lasciate che spenda qualche parola per chiarire la distinzione tra tipi diversi di rappresentazioni. Come già in precedenza, io distinguo rappresentazioni convenzionali, funzionali e mentali.105 Ovviamente le rappresentazioni di cui mi occupo appartengono a quest’ultimo tipo e sono tutt’uno con la nostra esperienza. Qui non intendo proporre nessuna classificazione nuova.
	Per rappresentazione convenzionale intendo qualunque stato della materia scelto per indicare un altro stato della materia. Traccio una linea su un foglio di carta e dichiaro che rappresenta la Torre di Pisa. Una rappresentazione funzionale invece è uno stato della materia che ha una relazione funzionale/causale con un altro pezzo di materia. Inserisco una moneta in un distributore automatico e gli ingranaggi si muovono in modo che esca fuori la mia bibita preferita. Un robot individua un bersaglio e qualche valore elettronico viene correlato alla posizione del bersaglio. Le rappresentazioni funzionali sono apprezzate tanto dagli studiosi di scienze cognitive quanto da quelli della filosofia della mente.106 Nessuna rappresentazione convenzionale o funzionale propone una spiegazione di come il contenuto sia correlato alle entità fisiche: per lo meno nessuna spiegazione fisicalista. I fondamenti fisici concepibili delle rappresentazioni, sia convenzionali sia funzionali, sono entità fisiche e, pertanto, non hanno alcun contenuto aggiuntivo. E non hanno neppure un contenuto intenzionale, teleologico o rappresentazionale. In natura si verificano soltanto fenomeni fisici e proprietà fisiche.
	Le rappresentazioni convenzionali così come quelle funzionali devono la loro importanza alle circostanze esterne che non modificano la loro natura. Come l’asso in un mazzo di carte, esse non cambiano le proprietà addizionali dipendenti dal gioco che abbiamo scelto di giocare. Una carta può significare tutto quello che vogliamo. Parimenti un livello di tensione elettrica in un circuito può significare musica, parole, immagini e così via. Un anello di accrescimento in un tronco è utile per stimare la quantità annuale di pioggia. Ovviamente siamo liberi di riferirci a questi fenomeni come a “rappresentazioni” di altri fenomeni. Tuttavia dentro questi fenomeni non si nasconde alcun “contenuto rappresentazionale” elusivo (che si tratti di un segno, di un livello elettronico o l’anello di accrescimento di un tronco). Un ruolo funzionale con queste caratteristiche non arricchisce il livello di tensione elettrica di parole, suoni o immagini. E gli anelli di accrescimento del legno non arricchiscono il tronco di pioggia. Nessuna dissezione, scalfitura o indagine approfondita potrà mai mettere in luce alcun contenuto nascosto perché non hanno un contenuto intrinseco. Tali fenomeni sono esattamente quello che sono: un segno, un livello elettronico o un anello di accrescimento. Le stesse considerazioni valgono per le attività neurali. L’attività neurale non porta con sé alcun contenuto rappresentazionale, non più di quanto possa avere qualunque altro fenomeno naturale. Non si tratta di ripetizioni interne del mondo esterno. L’attività neurale è solo attività neurale.
	Le rappresentazioni convenzionali e funzionali – come un segno, un livello elettronico o uno stato neurale – non hanno alcun contenuto intrinseco. Come è stato sottolineato nessun contenuto può essere trovato esaminando la rappresentazione stessa. Nessun contenuto si può trovare all’interno del materiale fisico. Il contenuto rappresentazionale proprio non c’è. Non può esserci perché non è una cosa fisica. Quindi il contenuto non esiste. Parimenti un’attività neurale non contiene – e non può contenere - quanto rappresentiamo o esperiamo grazie ad essa.
	Per finire consideriamo le rappresentazioni mentali. Abbiamo esperienza del mondo e sappiamo che è un fatto concreto, naturale. La natura perciò deve essere tale da permetterci di esperire il mondo. Abbiamo esperienza degli oggetti e di altre circostanze che vanno ben oltre il nostro corpo. Un’affermazione simile non è un presupposto teorico. Descrive un fatto empirico che l’ontologia della natura deve affrontare, vale a dire l’esistenza delle rappresentazioni mentali. In questo contesto avere un’esperienza di qualcosa corrisponde ad averne una rappresentazione. Entrambi i casi, ovviamente si riducono all’avere qualcosa come parte di noi stessi. Noi rappresentiamo il mondo essendo fatti del mondo che esperiamo.
	In quest’ottica la teoria della mente allargata è una teoria rappresentazionalista della mente: ogni volta che abbiamo esperienza di qualcosa, ne abbiamo anche una rappresentazione. Se le esperienze non sono stati mentali soggettivi, devono sempre avere un bersaglio nel mondo fisico. Il bersaglio è raggiunto per mezzo dell’identità. La nostra esperienza non è un ingrediente segreto posto internamente ma è costituita dalle proprietà del mondo che esperiamo. La rappresentazione non è raggiunta per mezzo di qualche relazione insondabile e fisicamente impossibile, ma tramite l’identità. Perciò non dovrebbe sorprendere il fatto che, da una parte, la teoria della mente allargata sia una teoria anti-rappresentazionalista in quanto accantona la nozione tradizionale di rappresentazione (intesa come qualcosa che sta al posto di qualcos’altro). D’altra parte però è anche una teoria rappresentazionalista in quanto prevede di ripensare alle rappresentazioni mentali in termini di identità. Esistono molte formulazioni equivalenti, come “S rappresenta x”, “S esperisce x”, “S ha una rappresentazione di x”, “S ha un’esperienza di x”, “S è x” e “l’esperienza di S è x”. Sono tutti modi per esprimere che qualcosa è parte del soggetto. Il soggetto si identifica con qualcosa.
	La principale ragione per cui sottolineo che la teoria della mente allargata sia una teoria rappresentazionalista è il suo affermare che nessuna esperienza esiste senza un oggetto. Ogni esperienza è ciò che è a causa dell’oggetto a cui si riferisce nel mondo. E si riferisce a un oggetto perché l’esperienza è identica a quell’oggetto. Gli esempi classici degli stati mentali che presumibilmente non dovrebbero avere alcun contenuto rappresentazionale – come la depressione, gli stati dell’umore e quelli meditativi – non sono privi di contenuto. Piuttosto sono esperienze non facilmente riconducibili a oggetti quotidiani espliciti. Però sono principalmente esperienze di stati corporei. Nella teoria della mente allargata, la differenza di contenuto corrisponde sempre a un oggetto differente.
	Le rappresentazioni mentali sono entità fisiche che hanno le proprietà degli oggetti rappresentati. Soltanto una cosa ha quelle proprietà, vale a dire l’oggetto stesso. Così le rappresentazioni mentali sono i veri e propri oggetti o gli eventi di cui abbiamo esperienza. Possiamo avere esperienza di x perché abbiamo una rappresentazione di x e questo dipende dal fatto che siamo costituiti da x. Si potrebbe obiettare che il cervello è una struttura capace di istanziare più rappresentazioni funzionali con il mondo esterno. Questo è ovvio. L’obiettivo del cervello infatti è proprio mantenere connessioni funzionali operative con più eventi nel mondo: evitare i predatori, catturare le prede, scegliere un partner, trovare un rifugio. Ogni corteccia sensoriale-motoria sfrutta rappresentazioni funzionali complesse e questa è una scoperta affascinante in termini scientifici e solida empiricamente.107 Peraltro, nessun numero, per quanto grande, di rappresentazioni funzionali spiegherà mai il fatto che facciamo esperienza del mondo esterno invece che del nostro cervello. 
	Inoltre, le rappresentazioni funzionali possono verificarsi senza esperienza. Casi famosi sono la visione cieca, le funzioni cognitive svolte in assenza di coscienza,109 le azioni automatiche come guidare,110 le funzioni cognitive svolte dal cervelletto e da altri nuclei dell’encefalo,111 i determinanti inconsci delle azioni,112 e tutte quelle funzioni che il nostro sistema nervoso mette in atto senza esserne consapevole. Abbiamo a disposizione molte prove del fatto che le rappresentazioni funzionali non sono sufficienti per definire la coscienza. Le rappresentazioni funzionali sono strutture che cercano di raggiungere obiettivi pratici. Però come ha ripetuto per anni il filosofo Stevan Harnad, la funzione non è sensazione: avere sensazioni non equivale a funzionare.113 Allora che cosa vuol dire avere sensazioni? Sentire è essere. Abbiamo sensazioni quando – per effetto di una causazione congiunta – le condizioni fisiche determinano l’occorrenza di oggetti esterni. Sentiamo qualcosa perché siamo identici a ciò che sentiamo, che si tratti dell’oggetto esterno o del nostro corpo. Le emozioni e le sensazioni sono in qualche modo simili al marcatore somatico di Antonio Damasio, ovvero a un particolare stato del corpo che associamo a particolari situazioni come, per esempio, sentire le farfalle nella pancia. Qual è la relazione tra i processi funzionali incorporati nel nostro cervello e la nostra mente? Le strutture funzionali del cervello umano – e probabilmente del cervello di molti animali – forniscono le circostanze causali necessarie per consentire l’esistenza della imponente rete di cause in atto di cui è fatta la nostra mente. Esse determinano l’esistenza dei mondi esterni.
	E che dire degli altri organi partecipi delle attività funzionali del mondo esterno, come il sistema immunitario o il fegato? Hanno forse una mente propria? Hanno un flusso di coscienza indipendente? Sì e no. La teoria della mente allargata fa a meno della necessità di un fluire conscio inteso come qualcosa di distinto ontologicamente dal mondo fatto di oggetti. Di conseguenza il fegato può ben essere responsabile dell’occorrenza di qualche oggetto. Il fegato, per esempio, può distinguere un oggetto chimico come una certa combinazione di molecole. Allo stesso modo il sistema immunitario può distinguere un virus o un batterio. Perché l’esistenza di tali oggetti dovrebbe essere un problema? Come la mela che il nostro sistema visivo distingue è soltanto la mela sul tavolo e non un’entità mentale, così il virus è semplicemente un’altra entità fisica. Chiaramente la nostra esperienza non ha bisogno di includere tutti gli oggetti che sono causalmente associati con i nostri organi interni. Qualche volta potrebbe accadere, per puri fattori contingenti, ma non è obbligatorio. Qui non c’è nessun mistero metafisico nascosto.
	La teoria della mente allargata propone una spiegazione differente anche per le rappresentazioni convenzionali. Consideriamo il caso seguente. Mia nonna ha chiesto a mio nonno di piantare un albero di agrifoglio nel giardino della loro casa di campagna. Il nonno l’ha fatto con amore. Sfortunatamente le condizioni di luce e il tipo di suolo non erano adatti, così l’agrifoglio è cresciuto sottile e smunto. Ciononostante mia nonna era affezionata all’albero. Dopo la morte dei miei nonni, mia madre ha continuato ad amare l’agrifoglio per le stesse ragioni. In questo momento io sono seduto in quel giardino. Osservo i rami tristemente sottili e le foglie rade. Non mi dispiacerebbe tagliarlo. Non ho alcun ricordo personale del giorno in cui mio nonno l’ha piantato. Per me quell’albero non ha un significato, ma non è così per mia madre. Tuttavia l’affetto di mia madre non è il prodotto di un’attività neurale interiore (anche se il suo stato cerebrale sicuramente influenza il suo comportamento) ma è piuttosto il frutto delle azioni dei suoi genitori.
	L’albero rappresenta l’amore di suo padre per sua madre, ma questo contenuto rappresentazionale non si trova affatto dentro l’agrifoglio. Dov’è allora? Non nell’albero. Se fosse dentro l’albero, in qualche modo, dovrei riuscire a trovarlo dopo un attento esame. Ma ovviamente non riesco. Nel mondo di mia madre però l’albero ha un significato, che non è soltanto uno stimolo per i suoi ricordi, ma un significato concreto connesso all’albero. Per mia madre nessuna stimolazione cerebrale potrà mai sostituire l’albero. Il significato dell’agrifoglio non si trova né nell’albero stesso né nel cervello di mia madre. Il significato dell’albero è tutt’uno con le azioni compiute da mio nonno molti anni fa. Il significato non è né qui dentro l’albero né, letteralmente, qui adesso. E non è neppure dentro il cervello di mia madre. Il significato è ancora collocato nel momento in cui e nel luogo in cui mio nonno ha piantato l’agrifoglio. L’albero è il collegamento causale per mezzo del quale quelle azioni, per mia madre, sono ancora presenti. Le loro azioni sono parte dell’hic et nunc di mia madre. Mia madre vuole preservare l’albero e, ovviamente, anche il suo cervello perché – grazie alla loro combinazione – può continuare a fare esperienza dell’amore e l’affetto dei suoi genitori.
	Lo stesso collegamento però non funziona per me, dato che non ero ancora nato quando si sono svolti quegli eventi. Così non importa quanto tempo passo insieme all’agrifoglio o quanto attentamente esamini l’albero, non avrò modo di fare esperienza di qualcosa attraverso o grazie questa pianta. Potrei dissezionare l’albero riducendolo in listelli sottili, scalfire via la sua superficie e guardare dentro la polpa senza mai trovare nulla. E potrei fare lo stesso, in termini neurologici, con il cervello di mia madre. Non verrà fuori nessuna relazione semantica né contenuto rappresentazionale. Il significato dell’albero è una parte del mondo di mia madre, che si estende indietro fino alle azioni di mio nonno. Un mondo siffatto non si sovrappone al mio che non si estende così tanto nel passato.
	Per riassumere: l’agrifoglio rappresenta il mezzo grazie al quale particolari eventi esercitano ancora la loro influenza in particolari condizioni. È l’intermediario, il proxy, del passato ancora presente. Comunque né l’albero né il cervello hanno alcun contenuto dentro. Il contenuto è fuori dall’albero. Mediante l’albero e mediante il cervello di mia madre, gli eventi del passato sono ancora presenti ma soltanto in relazione al cervello di mia madre. Una rappresentazione convenzionale è tale in virtù del fatto che un agente estende la portata delle nostre personali rappresentazioni mentali, le quali non sono nient’altro che oggetti ed eventi esterni. Le rappresentazioni convenzionali svolgono un ruolo nell’estendere causalmente l’influsso degli oggetti. I processi causali e funzionali offrono il supporto fisico per estrapolare le cause in atto di cui l’esperienza è fatta. 

***
Affrontiamo al volo un ultimo concetto chiave: quello di informazione. Poiché le rappresentazioni convenzionali non hanno alcun contenuto reale dentro di loro, né sono collegate da misteriose relazioni con ciò che rappresentano, l’informazione non è una materia che apporta contenuti. L’informazione è soltanto una rappresentazione funzionale di grande valore pratico ma non è un contenitore di nulla: non ha significato né contenuto. Allora che cos’è l’informazione? L’informazione non è nient’altro che una descrizione quantitativa delle relazioni causali tra eventi.
	Per esempio, consideriamo una fila di tessere del domino pronte a cadere una sull’altra (Figura 26 a sinistra). Se la prima cade, tutte le altre cadranno allo stesso modo. Abbiamo bisogno di qualcosa oltre alle tessere e a un nesso causale per descrivere che cosa è accaduto? No affatto. Se A cade, anche B alla fine cadrà. Nulla viene trasportato da A a B, ma c’è soltanto una catena di eventi separati. C’è forse qualcosa che scorre lunga la catena di tessere? No. Non c’è nulla a parte le tessere che cadono.

p. 237
Figura 26 L’informazione non è altro che una descrizione di occorrenze causali.

Consideriamo ora un secondo caso (Figura 26 al centro). La situazione è uguale alla precedente, soltanto che G è lento. Più precisamente la tessera G ha un ritardo temporale: quando cade la tessera prima di G, passa qualche tempo e poi cade anche la tessera G. Quanto? Immaginiamo di poterlo programmare: possiamo scegliere qualsiasi ritardo vogliamo, da 1 millisecondo a 100 anni o più. Questa situazione è in qualche modo diversa da quella descritta in precedenza? No, non lo è, È proprio lo stesso caso, soltanto che può verificarsi in un tempo più lungo. Ancora una volta non c’è nessun bisogno di introdurre una qualche materia speciale che si sposti tra le tessere da A a B passando per G. Abbiamo soltanto le tessere che cadono una sull’altra. 
	Vediamo ora l’ultimo caso (Figura 26 a destra). Ora G non ha soltanto un differimento temporale, ma è provvisto anche di un commutatore che permette a un agente esterno di regolare questo ritardo. Così è possibile far cadere la tessera G in qualsiasi momento in quanto la tessera precedente è già caduta e G è in attesa che la dilazione passi. Anche qui non c’è nulla che si sposta da A a B e nulla attende con pazienza in G di essere sbloccato da un agente o che il ritardo temporale si esaurisca. Ci sono soltanto le tessere che cadono una sull’altra, una tessera lenta e la possibilità di sbloccare il fluire causale regolando il ritardo temporale in G.
	Ma se quanto detto sopra è vero, allora non esisterà neppure l’informazione! Infatti i tre casi illustrati sono un modello adeguato per descrivere ogni cosa che accade nei dispositivi di informazione. In particolare l’ultimo caso è un modello completo di un transistor e anche di una cella di memoria. Le celle di memoria non sono altro che tessere in attesa di cadere. Quando sono lette, il loro ritardo temporale interno viene resettato e quindi noi riusciamo a vedere se sono in attesa di cadere oppure no. Non sono contenitori statici. Non sono scatole. Non sono “celle di memoria che archiviano un pezzetto (bit) di informazione”, sono un canale attraverso il quale sta passando un’onda. E il canale ha un gate, una porta che permette all’onda di passare soltanto quando vogliamo che lo faccia. 
	Consideriamo la classica raffigurazione di un transistor, uno dei mattoncini fondamentali di cui sono fatti tutti i computer, e ruotiamola di 90° in senso antiorario. Ora affianchiamola al disegno delle tessere del domino e confrontiamoli: l’analogia è evidente (Figura 27).

p. 239
Figura 27 Un transistor e una fila di tessere del domino.

	I due casi hanno esattamente la stessa struttura. C’è una catena causale che va da A a B e un gate G che permette alla catena causale di propagarsi. Non c’è nessun bisogno di aggiungere altri ingredienti. Nessuna informazione è trasportata da A a B. Un computer è fatto solo di transistor. Non importa quanti transistor ci sono, non contengono alcun elemento aggiuntivo, né ingrediente magico, né informazione o spirito immateriale. Non c’è nient’altro a parte una serie di tessere che cadono.
	In sintesi, l’informazione non esiste se non come un modo per descrivere quantitativamente il grado di connessioni causali ciò che accade tra due eventi. Questa descrizione è in linea con la formulazione originale di informazione concepita e diffusa da Claude Shannon nel 1949. La nozione di informazione è un modo per descrivere le relazioni causali e non un fenomeno reale.
	Come le rappresentazioni mentali non sono entità fisiche reali, così non lo è l’informazione. In entrambi i casi, non si tratta del tipo di entità che può essere usata per superare il divario tra cervello e mondo. Si tratta di entità fittizie con cui siamo abituati ad avere a che fare come se fossero entità concrete. Però non è così. Rocce, mele, auto, corpi e cervelli sono entità fisiche concrete. L’informazione e le rappresentazioni no. Queste ultime non sono reali. Così se vogliamo spiegare che cos’è la nostra esperienza, la nostra coscienza, dobbiamo trovare un candidato fisico che possa identificarsi con la nostra esperienza. Questo è ciò che i neuroscienziati hanno cercato di fare con le tradizionali teorie dell’identità mente-cervello. Il loro tentativo è stato corretto in termini metodologici. Sfortunatamente era destinato a fallire empiricamente, dato che l’attività neurale non ha le proprietà della nostra esperienza. Per contro, qui abbiamo considerato una teoria dell’identità mente-oggetto.
	La teoria presentata qui elude nella sua totalità il problema delle rappresentazioni e dell’informazione focalizzandosi su una cosa fisica – l’oggetto esterno – e rivedendolo in termini di esistenza temporale e relativa.
	L’informazione spesso è chiamata in causa in relazione alla memoria. Non archiviamo forse l’informazione dentro i nostri computer e questa informazione non trasporta forse immagini, suoni, testi? Dovrebbe essere chiaro a questo punto che non c’è bisogno di ipotizzare alcun vettore intermediario una volta accantonata la nozione del tempo puntuale. Il presente non è un punto ma la portata causale degli eventi nel suo complesso.
	Possiamo allora rivedere il concetto di informazione in termini di processi causali. Supponiamo di avere una tessera del domino leggermente più sofisticata (Figura 28). La nuova tessera ha una molla e la possibilità di programmare il ritardo temporale. In pratica, ogni volta che la tessera cade, essa torna indietro nella posizione di partenza dopo un intervallo di tempo stabilito. Non è un grande cambiamento: invece di avere qualcuno che rimette a posto le tessere del domino, le tessere tornano diritte automaticamente dopo un certo tempo. Grazie a un congegno così semplice una fila di tessere è in grado di propagare una perturbazione iniziale.

p. 240
Figura 28 Una tessera di domino leggermente più sofisticata.

Figura 29 Le tessere e l’informazione
causal push (tre volte) = spinta causale 
tile snapping back (due volte) = la tessera si rialza 

	Considerato che ogni molla è provvista di una certa quantità di energia, il meccanismo è in grado di propagare indefinitamente qualunque perturbazione iniziale per un tempo illimitato e per un numero illimitato di tessere. A titolo di esempio, possiamo illustrare le tessere in fila in modo semplificato. Una tessera caduta è un rettangolo nero, mentre una in piedi è un rettangolo bianco. Una freccia mostra la direzione della perturbazione causale. Un’ulteriore semplificazione prevede di considerare come tessere cadute soltanto quelle che hanno raggiunto la posizione più bassa possibile, proprio un attimo prima di rialzarsi. Il risultato si può vedere nella Figura 29. Un’onda causale si propaga da un’estremità all’altra. Però non c’è trasmissione di alcun materiale fisico. Ciò che accade a un’estremità determina ciò che accade all’altra estremità. La terminologia usata nella metafora della trasmissione dell’informazione è qui pericolosamente fuorviante. Nulla viene trasmesso. Le cose accadono in quanto sono il risultato di altre cose. Tutto rimane dov’è. Ovviamente.
	Che dire della memoria? C’è qualcosa che rimane dentro un sistema dotato di memoria, come un cervello o un computer? Rimane qualche traccia? Certamente qualcosa accade dentro un sistema dotato di memoria, ma ciò che si verifica dentro un cervello non è contiene alcun ricordo. È piuttosto come il lento propagarsi di un’onda causale. L’analogia più efficace è costituita da una fila di tessere del domino che cadono. Di nuovo possiamo usare il domino per esemplificare un modello della memoria che non preveda alcun materiale archiviato.
	Avendo una fila diritta di tessere, in linea di principio, la perturbazione causale può durare tanto quanto vogliamo purché la fila sia abbastanza lunga. La durata dell’intervallo di tempo è dunque irrilevante. La situazione ricorda quanto accade quando fissiamo lo sguardo su stelle lontane. È proprio la lunghezza dei processi causali a portare allo scoperto la natura estesa del presente e la portata temporale dei fenomeni causali. Chiaramente in un cervello o in un computer non possiamo avere una catena causale con una lunghezza paragonabile. C’è una soluzione? Sì, una molto semplice, il ricorso a una sorta di vortice causale (Figura 30). Immaginiamo di avere le tessere disposte in circolo come illustrato. Una volta entrata in circolo una perturbazione causale va avanti per sempre. Tuttavia la situazione sarà simile a quella che si verifica quando guardiamo una stella lontana. Non c’è alcuna immagine interiore, nessun film interiore, nessuna informazione, nessuna rappresentazione intermedia.

p. 242
Figura 30. Un vortice causale implementa la memoria senza alcuna archiviazione.

	In questo modo il passato può essere indefinitamente presente dato che continua a produrre un effetto in un ogni momento futuro. Supponiamo di avere una seconda fila di tessere all’altra estremità del circolo e una porta che consente alla perturbazione causale nel vortice di influenzare la fila esterna. Usando queste semplici configurazioni, abbiamo effettivamente realizzato un modello di un sistema fisico in cui le perturbazioni causali sono indipendenti dai limiti temporali. Una perturbazione causale può produrre un effetto in qualunque momento successivo. In linea di principio, con un numero sufficiente di tessere, possiamo avere un sistema la cui presenza causale corrisponde a numero illimitato di eventi. Sarebbe quindi una struttura che supporta il processo in cui un qualunque evento A può causare un evento B in un momento successivo qualsiasi. L’esempio dimostra che, proprio come accade quando guardiamo una costellazione, la causa di quanto accade può collocarsi arbitrariamente nel passato e tuttavia essere presente qui e ora. Anche il concetto di informazione, come quello di rappresentazione o di stato mentale, nel momento in cui rivediamo la natura in termini spazio-temporali, diventa superfluo.

***

Trattato il nodo dell’informazione, possiamo riconsiderare il problema dell’immaginazione intesa come capacità di immaginare cose che non esistono o che non esistono ancora. Come vedremo il nostro sforzo non sarà molto diverso da quanto già fatto nel caso di sogni ed allucinazioni, anzi sarà sostanzialmente lo stesso. Se la rappresentazione richiede un oggetto cui essere identica, l’immaginazione mentale pone lo stesso problema dei sogni e delle allucinazioni! Se le cose stanno così, come possiamo rappresentare una chimera, cioè qualcosa che non sembra reale? La teoria della mente allargata può rendere conto delle entità fittizie e dei mondi immaginari? È possibile identificarsi con qualcosa che non esiste? In che modo possiamo rendere conto della capacità della mente di rappresentare esseri immaginari? Non corriamo il rischio di ipotizzare l’esistenza di oggetti che non esistono? Non credo. Come abbiamo visto con le allucinazioni e i sogni, facendo affidamento a oggetti compositi a livello spaziotemporale, possiamo dimostrare che le chimere sono più reali di quanto di solito si pensi. Per concludere: tra una chimera e il mio gatto esiste un continuum e non un divario.
	In breve per rappresentare qualcosa non dobbiamo né istanziare una qualche relazione magica né escogitare un qualche modello interno. Invece, anche se può sorprendere, per rappresentare qualcosa dobbiamo lasciare che quell’oggetto abbia luogo come parte di noi stessi, vale a dire che un oggetto sia la propria rappresentazione. Per la stessa ragione, rappresentare è determinare l’esistenza di qualcosa. Quindi, non possiamo rappresentare qualcosa che esiste indipendentemente dal nostro corpo. Non è una follia come può sembrare.
	Un modo efficace per comprendere il ruolo del cervello nella creazione di un nuovo mondo immaginario-ma-reale è quello di considerare il cervello come una porta, un gate, causale. Il cervello non crea mondi interni. Il cervello è una porta causale che consente ai mondi di esistere. Permette al mondo esterno di avere luogo in modi insoliti altrimenti impossibili. Ovviamente questo non implica che il cervello abbia un qualche status ontologico privilegiato rispetto al resto del mondo fisico. È anche una struttura complessa e articolata. In un certo senso, ogni condizione fisica è una porta che permette a qualcos’altro di accadere. Tutto inoltre esiste grazie a qualcos’altro che agisce come la propria porta causale. Ciascun oggetto esiste relativamente agli altri oggetti. Il nesso causale è una porta attraverso cui viene determinata l’esistenza delle cose. Il cervello è una porta causale che determina l’esistenza di nuovi mondi. È una porta aperta su oggetti complessi come stati di cose, relazioni, modelli, volti, tavoli, sedie, dipinti, fumetti, film, voci e così via. Queste entità non sono significati nella mente – o, peggio ancora, nel cervello – sono oggetti in atto nel mondo fisico. Non avrebbero luogo se il cervello non permettesse loro di avere luogo.
	Considerare il cervello e il corpo come una porta logica è particolarmente difficile nel caso di presunti mondi immaginari o mentali, come quelli frutto dell’immaginazione o della creatività. Mentre l’immaginazione è spesso illustrata come una facoltà che ha accesso a un dominio puramente mentale, dobbiamo ammettere che tutte le entità immaginate esercitano effetti in atto nel mondo. Dunque sono nel mondo. Esse sono altrettanto reali di una roccia o di un edificio dato che producono effetti. Si tratta di oggetti reali la cui esistenza dipende dalle circostanze causali appropriate.
	Un cervello è capace di mettere insieme una raccolta di fatti che altrimenti sarebbero sparpagliati. Grazie all’opportunità offerta da un cervello, gli elementi sparpagliati hanno luogo come un complesso. Nella misura in cui qualcosa ha luogo ed è causa di un qualche effetto, è anche reale. Quindi le lucertole che si arrampicano sull’albero vicino alla mia finestra non sono diverse dai draghi fantastici che possiamo soltanto immaginare. Sia i draghi sia le lucertole sono momenti della realtà. Tutti quanti producono effetti fisici. Pertanto devono essere entità fisiche reali. La nostra capacità di creare un’immagine mentale non è maggiore di quella di creare una lucertola dal nulla. Entrambe le azioni richiederebbero poteri divini. Però il nostro cervello permette a quelle parti della realtà che compongono la lucertola di avere luogo in un certo modo che coincide con la lucertola di cui abbiamo esperienza. 
	Parimenti permettiamo ad altri eventi e circostanze, in cui ci siamo imbattuti nel corso della nostra vita, di avere luogo come un complesso. Questo complesso potrebbe essere un animale fantastico con ali, artigli di diamante, scaglie di ferro e cose simili. Tutti gli elementi, che non avrebbero luogo come un complesso unico se non esistesse un cervello umano, sono riuniti grazie a una fusione causale con il nostro cervello. Il cervello agisce come una lente causale che si concentra su una schiera di processi causali e oggetti sparsi a livello spaziotemporale. Il cervello li mette insieme e, facendolo, permette a un drago di esistere. Il cervello agisce come un caleidoscopio causale.
	Lo stesso Cartesio nelle sue Meditazioni metafisiche, confronta l’immaginare e il sognare con l’attività di un pittore che mette insieme caratteristiche differenti individuate nel mondo fisico.

[cit] E infatti gli stessi pittori, anche quando si adoperano a rappresentare nelle forme più inusitate le Sirene e i Satiri, non possono loro assegnare delle forme naturali completamente nuove, ma si limitano a mescolare insieme le membra di diversi animali; se poi si dà il caso che essi escogitino anche qualcosa di così nuovo che niente di simile sia mai stato visto, o che sia completamente artefatto e falso, tuttavia devono essere veri almeno i colori, con i quali compongono questa loro immagine. 
[ndT trad it Meditazioni metafisiche. Armando editore, Roma 1996, p. 45, non c’è in bibliografia, l’ho messo in quella dei testi tradotti in italiano]

	Si potrebbe avere qualche perplessità sentendo dire che un drago è reale. Le lucertole vere sono vive. Si arrampicano sugli alberi. Possono essere osservate, catturate, nutrite, uccise, mangiate e perfino imbalsamate. Da parte loro le lucertole respirano, si arrampicano, mangiano, bevono, uccidono, scappano, fanno sesso e si riproducono. Il nostro drago immaginario non può fare tutte queste cose. Però neanche la scultura di una lucertola sarebbe in grado di farle. Almeno la scultura può essere toccata. Un disegno dipinto non può essere toccato come possiamo fare con una lucertola e una scultura: la sensazione tattile di una lucertola e il disegno di un drago non si somigliano. A questo riguardo un drago dipinto non è così diverso da un drago immaginario. In una certa misura, il drago immaginario potrebbe essere meglio di uno dipinto dato che possiamo toccarlo nella nostra immaginazione. Quando immaginiamo di toccare la pelle di un drago, permettiamo alla pelle dei rettili del nostro passato di esercitare la loro influenza causale e quindi di diventare parte del nostro presente. Una chimera immaginata è un oggetto reale anche se le circostanze causali che le permettono di avere luogo sono in qualche modo insolite. La differenza tra draghi e lucertole è una questione di coinvolgimento causale.
	Ovviamente le differenze pratiche distinguono la nostra chimera immaginaria-ma-reale da una lucertola. Tali differenze sono combinazioni di differenze fisiche contingenti in cui vengono messe insieme combinazioni composite di eventi a livello spaziotemporale. Però, come abbiamo visto, un cambiamento nella nostra capacità percettiva potrebbe escludere alcune di queste entità. Per esempio, se fossimo ciechi dalla nascita, potremmo non esperire il dipinto di un drago.
	In modo simile molti oggetti fisici sono privati in quanto non possono essere condivisi. Tuttavia questo ostacolo è l’effetto di fattori contingenti e non di un divario metafisico. L’arcobaleno è il mio esempio preferito di un oggetto fisico relativo e privato. Un hot dog, più modestamente, non è molto diverso. Non possiamo condividere l’hot dog che stiamo mangiando in quanto proprio il fatto di mangiarlo distrugge l’hot dog. Così l’essere privato non è un’esclusiva delle entità mentali immaginate. In pratica molti fenomeni fisici sono privati (arcobaleni, hot dog, riflessi, stati viscerali). Per esempio, anche se il David di Michelangelo alla Galleria dell’Accademia di Firenze è un oggetto pubblico, non esistono due osservatori che possono affermare di vederlo esattamente nello stesso modo, a causa delle minime differenze nelle nostre capacità percettive, cognitive e culturali. Ma la privatezza è una questione di grado e non una suddivisione ontologica. La privatezza è una conseguenza della natura relativa degli oggetti.
	Supponiamo di entrare in un museo pieno di animali diversi. Immaginiamo che ognuno di noi sia equipaggiato con un marchingegno ottico diverso. A causa di questi diversi marchingegni, ognuno vede gli oggetti esposti con combinazioni diverse. Io vedo gli scaffali intermedi e quelli bassi mentre voi vedete quelli in alto e quelli in basso. Ogni soggetto rimescola gli oggetti esposti nel museo (che sono un’allegoria del mondo) in un modo diverso e privato. Comunque nessuno vede oggetti immaginari tra quelli esposti. Invece le nostre differenze permettono al museo di avere luogo in modi diversi, realizzando così musei diversi. Il fatto che marchingegni differenti ci impediscano di vedere le stesse combinazioni non implica che quanto vediamo non sia reale. E neppure comporta che ciò che vediamo sia mentale. La privatezza non comporta un baratro ontologico. La privatezza comporta possesso e relatività.
	Con grande impegno, persone diverse rimescolano il loro mondo in modi originali determinando così l’esistenza di nuove combinazioni. In fondo è qualcosa di piuttosto comune. La letteratura è un altro modo efficace per riuscirci.
	L’immaginazione non è così diversa dall’attività artigianale. Il nostro cervello crea oggetti in atto nel mondo grazie alla semplice riorganizzazione neurale. Questo è possibile perché i neuroni sono inglobati in corpi che agiscono come porte causali molto complessi o intermediari, proxy, per nuovi oggetti e mondi sconosciuti. Il cervello è un oggetto fisico in un mondo fisico. Il cervello non è meno fisico delle nostre mani. Dunque perché il prodotto del cervello dovrebbe essere in qualche modo differente da quello delle mani?
	Per ricapitolare, l’immaginazione non è un processo per mezzo del quale vediamo un mondo mentale. Anzi, l’immaginazione rimescola il mondo esterno tramite processi causali. L’immaginazione è costruzione del mondo. L’immaginazione è una forma di percezione. Ricombiniamo il mondo in atto in combinazioni insolite ma in atto. Esse non sono meno reali di altre combinazioni. Inoltre, spesso sono utili. Una volta di più, il limite tra reale e irreale è tracciato all’incrocio tra utile e inutile. La mela rossa reale è quella che io posso mangiare. La mela rossa immaginata non può essere mangiata, però può essere vista, toccata e annusata! Una mela che io potrei soltanto vedere appare meno reale di una commestibile. Tuttavia mangiare e vedere sono due processi fisici e la differenza è soltanto un prodotto restrittivo della nostra golosità. L’immaginazione è un processo fisico che crea nuovi oggetti. L’immaginazione espande l’ontologia del mondo fisico. Quando immaginiamo qualcosa, il nostro cervello agisce come un costruttore di mondi perché permette a quella cosa di esistere.


Capitolo 9

Guardare l’universo e vedere se stessi


È difficile riflettere su elementi che non si incastrano nel paradigma esistente.
—Vincent Billock, Brian Tsou, 2010
[ndT traduzione Le Scienze aprile 2010, p. 101]


Nella cultura occidentale, molti pensano che la mente sia una sorta di pozzo ontologico – o, meno poeticamente, una pattumiera metafisica o perfino un sistema digerente – che prima escogita e poi archivia i nostri pensieri, le esperienze e le sensazioni. Il pozzo è illuminato dal faro della coscienza. In caso contrario, sia l’inconscio psicoanalitico, sia la mente cognitiva rimangono immersi nell’oscurità fenomenica. Poiché una mente siffatta non è osservabile come gli oggetti quotidiani familiari, molti studiosi sono giunti alla conclusione che la coscienza debba trovarsi dentro qualcosa. Il concetto è simile all’idea ingenua secondo cui, se qualcosa è invisibile, deve essere nascosta, come in un contenitore – un pozzo, una pattumiera o uno stomaco. Il contenitore, in questo caso, è la mente.
	Però esiste qualche alternativa. La coscienza potrebbe essere da qualche altra parte. Potrebbe essere qualcosa che osserviamo ogni giorno, soltanto che non sappiamo che è la nostra stessa mente. Come la lettera rubata di Edgar Allan Poe, potrebbe essere nascosta sotto gli occhi di tutti. Poiché, da una parte, le persone hanno presunto che la mente sia diversa dagli oggetti e dall’altra noi vediamo soltanto oggetti – auto, alberi, corpi – molti hanno concluso che la coscienza non possa essere osservata direttamente. Da questa ipotesi, anche troppo comoda, sono derivati innumerevoli enigmi e misteri. In particolare ha generato un curioso paradosso: la coscienza, ritenuta invisibile nel mondo fisico, è considerata l’unico fenomeno visibile nella nostra esperienza. Cioè, l’invisibile coscienza sarebbe l’unica manifestazione visibile del mondo fisico. Direi che la situazione è piuttosto confusa. 
	La situazione sembrerebbe disperata, a meno di non adottare un radicale cambio di paradigma, come ho cercato di fare in queste pagine. Sono consapevole che un cambiamento così profondo nei nostri presupposti di base non sarà facile da accettare perché, come ammoniva Paul Feyerabend nel 1975, «questo non è il procedimento usuale, il quale consiste nel dimenticare le difficoltà, nel non parlarne mai, e nel procedere come se la teoria fosse senza pecche».114 [ndT trad. it. Contro il metodo: abbozzo di una teoria anarchica della conoscenza. Feltrinelli, Milano 1979, p. 35, p. 51] Oggi, l’attitudine prevalente consiste nell’ accettare la separazione tra coscienza e mondo esterno. Infatti la maggior parte degli scienziati e dei filosofi non mette in dubbio la struttura tradizionale; una posizione che in queste pagine è stata definita materialismo ingenuo o visione tradizionale. Perfino i sostenitori di posizioni nuove, come i difensori della cognizione incarnata o dell’enattivismo, cadono in un dualismo di fatto, distinguendo sempre tra corpo e mondo, tra relazioni e realtà fisica. In questa guerra filosofico-scientifica, i caduti non si contano. Eppure, il grosso della comunità scientifica continua come se la separazione tra mondo e mente sia un fatto incontrovertibile.
	Nell’ultimo secolo gli scienziati si sono impegnati molto per abbandonare la nozione metafisica dell’interiorità e abbracciare la nozione apparentemente più semplice di processi cognitivi o mentali instanziati dentro il cervello. Le persone comuni e gli studiosi condividono il punto di vista secondo cui, per sapere che cos’è l’esperienza, dobbiamo cercare dentro noi stessi. Ma dentro cosa? Di sicuro non letteralmente dentro il corpo fisico, tra cellule e vasi sanguigni. E allora dove? Questi studiosi hanno rifiutato l’anima immateriale, ma hanno compiuto un passo falso: cervello e corpo hanno finito con il doversi fare carico delle stesse funzioni e responsabilità della vecchia anima immateriale. L’informazione, dal canto suo, ha fornito una versione scientifica e aggiornata del concetto di spirito: entrambe sono invisibili, potenzialmente eterne, indipendenti dal mondo fisico e facilmente trasferibili da un corpo all’altro. Si tratta di una visione che è stata definita dal filosofo Teed Rockwell una forma di materialismo cartesiano. Corpo e cervello sono diventati la nuova anima. L’informazione è il nuovo spirito. Un tale filone di indagine, finora, non ci ha portato da nessuna parte. Non c’è nessuna direzione da seguire, nessun percorso che ci conduca dentro la mitica interiorità. Al contrario di queste fantasie filosofiche, il mondo è di fronte a noi e non dentro di noi. Meglio ancora, il mondo – o una parte di esso – è ciò che siamo. Nulla si nasconde dentro di noi. Il mondo è tutto quello che c’è. Parlando in termini ontologici, non c’è neppure una direzione verso l’esterno, dato che il mondo è identico a se stesso. Non c’è alcun mondo interiore verso cui rivolgere la nostra indagine. Parlare di un interno e di un esterno non è così diverso dal parlare di un sopra e di un sotto a proposito del terreno. Non c’è un paradiso in cielo o un inferno sotto, così come non esiste nessun mondo al di fuori né mente all’interno. Sopra, sotto, fuori e dentro non sono vere direzioni ontologiche, ma relitti ormai superati di una prospettiva antropocentrica della natura.
	La teoria della mente allargata articola un’ipotesi radicalmente nuova. La nostra coscienza è l’insieme di oggetti in atto che esistono relativamente agli effetti prodotti nel nostro corpo. La nostra coscienza coincide con gli oggetti compositi a livello spaziotemporale che esistono perché un corpo umano permette loro di avere luogo. Vale la pena di insistere sul fatto che questa ipotesi non ha alcun bisogno di nozioni mentalistiche. Non si deve far riferimento a cose strane, proprietà emergenti, fenomeni nascosti, enti mentali. Tutto è fisico e la nostra coscienza non è altro che un sottoinsieme del mondo fisico. Il mondo particolare di cui la nostra coscienza è fatto deriva dal processo causale che ha luogo per mezzo dei nostri corpi. Dunque la mente è fisica ma, cosa fondamentale, non si trova dentro il nostro corpo. Men che meno dentro il nostro cervello.
	La natura è composta da elementi distribuiti nello spazio e nel tempo, che qui abbiamo chiamato oggetti relativi. Ogni elemento ha luogo in un dato momento e in un dato luogo. Lo spazio e il tempoci permettono di riferirci a come un oggetto è in relazione causale con tutti gli altri oggetti. Ogni gruppo di questi elementi forma un nuovo complesso tutte le volte che causa un nuovo effetto. In un qualunque momento, l’ontologia corrente del mondo risulta aperta, in quanto è fissata soltanto da effetti contingenti successivi. L’ontologia della realtà si determina nel tempo attraverso gli effetti relativamente ai quali esiste.
	La natura è la totalità di questi oggetti – per esempio, uno di questi è proprio la mela rossa sul tavolo qui e adesso. Anche il nostro corpo è un oggetto. La nostra esperienza di un oggetto è l’oggetto che troviamo nella nostra esperienza. Una persona è un oggetto, solamente che è un oggetto diverso dal corpo di quella persona: sono numericamente diversi, ma simili. Anche il presente è un oggetto relativo. Tutto quanto accade è un oggetto. La mia esperienza è un oggetto.
	Le esperienze non sono entità metafisicamente diverse rispetto agli oggetti fisici. Così come le molecole di H2O che fanno parte del mio corpo non sono diverse da quelle che cadono nella pioggia, così un oggetto non è in alcun modo diverso perché prende parte alla mia esperienza cosciente. Una mela è sempre una mela, a prescindere dal fatto che sia parte della nostra mente. Non ha alcuna proprietà fenomenica aggiuntiva. Una mente non è nulla al di là degli oggetti di cui è fatta. Alcuni aggregati di oggetti sono chiamati menti – o persone – per via del loro ruolo nella nostra vita. Un essere umano è un insieme di oggetti tenuti insieme da un oggetto ulteriore, che è il corpo. Un cadavere è un oggetto che non tiene più unito l’insieme di oggetti come faceva quando era in vita. Un corpo vivo è un oggetto che lo fa.
	Confrontiamo un’ultima volta la visione tradizionale – quella secondo cui le menti sono qualcosa di diverso ed estraneo rispetto al mondo naturale – con la teoria della mente allargata. La visione tradizionale traccia un quadro a tinte fosche: noi non siamo nient’altro che corpi ognuno dei quali racchiude al suo interno un proprio mondo mentale privato e inconoscibile. Corpi di questo tipo elaborano l’esperienza cosciente all’interno dei loro circuiti come se si trattasse di un fantasma; una specie di caverna portatile di Platone. Il mondo esterno, però, è non solo muto e buio, ma anche cieco e sordo dato che tutti le proprietà a noi familiari – i colori, i suoni, le luci e le sensazioni – al di fuori dei nostri corpi non sono nient’altro che mere parole. Un mondo siffatto è un mondo zombie anche se popolato da menti solipsistiche imprigionate dentro i loro corpi.
	Se si accetta il punto di vista tradizionale possiamo dividere la vita dell’universo in due fasi. Durante la prima non vi era nessuna esperienza. Dopo il big bang l’energia era così concentrata da impedire alla luce di diffondersi. Quindi, dopo una fase di espansione, il livello medio di energia si è ridotto abbastanza per permettere che la prima luce potesse attraversare lo spazio, ma l’universo è rimasto buio da un punto di vista fenomenico. Nessuno faceva alcuna esperienza di alcunché, a prescindere da quanti soli brillassero. L’oscurità fenomenica è continuata a lungo, in seguito, in quello che potrebbe essere chiamato l’universo non cosciente; l’universo che precede la nascita del primo essere cosciente. In un universo tanto cupo e buio, almeno fenomenicamente, non c’erano colori, né odori, né suoni e neppure qualità. Poi, in un momento imprecisato, ma dopo la nascita e lo sviluppo delle prime specie animali dotati di percezionesi sono comparse le prima creature dotate di coscienza: un’intera invasione di animali più o meno senzienti e, in seguito, di esseri umani ha riempito la Terra, da un polo all’altro. Ognuno di essi possedeva una speciale capacità che gli permetteva di fare esperienza del mondo sotto forma di colori, suoni, sapori, odori e chissà che cos’altro! Da quel momento, molti sistemi nervosa, grazie all’attività congiunta di miliardi di neuroni e sinapsi, trasformano il loro ininterrotto ronzio chimico nel miracolo dell’esperienza umana. Come disse Pascal nei suoi Pensieri «L’uomo non è che una canna, la più debole della natura, ma è una canna che pensa». Potremmo anche essere deboli ma abbiamo prenotato un posto centrale e speciale nella natura. La scintilla della mente è innescata in un mondo altrimenti monotono e brutale. Nell’universo noi siamo speciali!
	Un quadretto convincente, rassicurante e lusinghiero, no? Peccato che sia anche irrecuperabilmente falso e autocontraddittorio.
	In una ricostruzione di questo tipo, il soggetto è ritenuto metafisicamente diverso e separato ontologicamente dagli oggetti che popolano il mondo. Ma se si parte da questa ipotesi, non non ci sarà mai spazio per soggetti non-fisici dentro un mondo fisico. Soggetti e oggetti non possono che essere principi separati e incommensurabili, ognuno con proprietà specifiche che ne impediscono il contatto. Se poi si vuole rifiutare il dualismo di soggetto e oggetto, e ci si vuole rifugiare in forme dualismo fisicalista, come la contrapposizione tra corpo e mondo, le cose non migliorano. Tra di loro si scambiano particelle relativamente minuscole di materia e quanti di energia. Grazie a essi, uno dei due (il soggetto) elabora, in un modo misterioso, una riproduzione o una rappresentazione dell’oggetto esterno. Uso il termine replica perché, volendo eliminare tutto il gergo filosofico, una rappresentazione non può che essere una riproduzione di qualcosa di esterno. Mi scuseranno i sostenitori del contenuto semantico e dell’intenzionalità, ma finora non ho mai vista un tentativo lontanamente funzionante di naturalizzazione dell’intenzionalità. Nel mondo fisico nessuno ha mai trovato qualcosa che svolta questo compito, ovvero che riproduca il mondo esterno dentro il cervello. Il mondo naturale è fatto solo di oggetti che hanno la cattiva abitudine di essere solo una cosa alla volta: il mio cervello è sempre e solo un ammasso di neuroni. Dichiarare che il cervello contenga delle rappresentazioni mentali del mondo esterno è più simile a una dichiarazione di fede che a una affermazione scientifica. E così soggetto e oggetto si affrontano l’un l’altro come due sistemi fisici separati e opposti con le loro caratteristiche fisiche e proprietà. Il soggetto viene identificato con il corpo. I corpi possono riarrangiare in qualche modo la loro struttura interna ma rimangono separati dai loro oggetti. A meno di un miracolo, perché il soggetto, che è un oggetto, dovrebbe esperire l’oggetto? Perché un oggetto dovrebbe esperire un altro oggetto?
	L’interpretazione tradizionale è il prodotto di una serie di pregiudizi empiricamente non fondate. Le peggiori di tutte sono la fastidiosa separazione tra apparenza e realtà e l’idea secondo cui la coscienza dovrebbe essere dentro il nostro cervello. Eppure sia i neuroscienziati che i filosofi della mente, in gran numero, rimangono attaccati a questi pregiudizi. Che disastro!
	Ma non potremmo sviluppare una visione completamente fisicalista dell’esperienza e del mondo? Partendo senza pregiudizi e cercando di guardare al problema in modo nuovo? Per fortuna, possiamo farlo. La teoria della mente allargata è proprio una teoria di questo tipo.
	Nella nuova prospettiva, tutto è fisico e non ci sono misteri o proprietà invisibili. La natura è fatta di oggetti relativi, estesi nello spazio e nel tempo. Ogni oggetto esiste, o ha luogo, relativamente a un altro oggetto. Nella percezione quotidiana, in ogni momento la mia esperienza cosciente è un nugolo di oggetti distribuiti nello spazio-tempo. Non sono né un’attività neurale né le interazioni tra il mio corpo e il mondo. La durata temporale di questi processi che individuano gli oggetti relativi, va da poche centinaia di millisecondi (la mela rossa) a 2,5 milioni di anni (la galassia di Andromeda). La distanza spaziale è compresa tra qualche millimetro a centinaia di chilometri sulla Terra o, di nuovo, fino a decine, centinaia o persino migliaia di anni luce se fissiamo lo sguardo su oggetti astronomici. Quando sogniamo o abbiamo un’allucinazione, la durata di questi processi può essere tanto lunga quanto la vita del nostro corpo. Se sogniamo o vediamo in un’allucinazione un parente morto anni fa, l’oggetto della nostra esperienza, che rimane collocato temporalmente al tempo del defunto, è ancora parte del nostro presente, non diversamente da quanto succede quando percepiamo la mela rossa sul tavolo. Nessun divario temporale separa la nostra esperienza dall’oggetto che esperiamo: i due sono tutt’uno (Figura 31). Un intervallo di tempo separa l’oggetto – ogni volta che ha luogo – e l’attività neurale. La nostra esperienza non è collocata dove e quando ha luogo il nostro corpo, ma dove e quando ha luogo l’oggetto.

p. 254
Figura 31 La nostra esperienza di un oggetto è l’oggetto stesso (E = O). L’esperienza non si trova dov’è il nostro corpo. L’esperienza si trova nel luogo e nel tempo dell’oggetto di cui facciamo esperienza. La coscienza è fisica, ma non neurale.

	Come conseguenza della finitezza della velocità, ogni cosa è separata fisicamente da ogni altra cosa, non solo nello spazio, ma anche nel tempo. E questo semplice fatto, confermato dalla fisica moderna, ha conseguenze non banali. Prima di tutto, l’illusione di vivere in un mondo di eventi simultanei è irrimediabilmente falsa poiché, il corpo e l’oggetto sono necessariamente divisi sia nello spazio che nel tempo. Nessuna presunta relazione metafisica potrà mai superare questo divario. Se noi – la nostra esperienza – fossimo veramente dentro il corpo, saremmo irrimediabilmente separati dal mondo. Però noi – la nostra esperienza cosciente – non siamo il nostro corpo, siamo gli oggetti esterni. Noi non raggiungiamo l’oggetto grazie a relazioni misteriose, ma in quanto siamo l’oggetto. Non abbiamo bisogno di saltare il fosso, siamo sempre stati dall’altra parte. 
	La citata finitezza della velocità ha un ruolo chiave nel determinare un mondo in cui tutto è, necessariamente, in un punto e in un istante diversi. Tutto ciò che percepiamo, anche gli oggetti più vicini, sono nel passato della corrispondente attività neurale all’interno del nostro corpo. Ma noi facciamo esperienza dell’oggetto e non del corpo, perché siamo l’oggetto e non il corpo. Noi siamo dove e nel momento in cui l’oggetto ha luogo, non importa quanto tempo prima. Ciò che siamo, però, determina effetti proprio nel momento in cui ci pare di essere. Io posso agire perché ho visto una mela anni anni fa. Il momento in agisco è nel tempo del corpo, ma il momento della mela è il momento dell’oggetto e quindi dell’esperienza. La mia esperienza è collocata temporalmente nell’istante in cui vidi la mela, ma l’azione del mio corpo si completa adesso, e quindi la mela di tanti anni fa è presente adesso, pur essendo accaduta allora. L’illusione ingenua della simultaneità, cioè che il nostro presente sia fatto da oggetti ed eventi contemporanei alla nostra attività cerebrale, crolla e rivela la natura spaziotemporale degli oggetti e quindi dell’esperienza, essendo i duetutt’uno.
	La mente allargata ci offre una visione del mondo completamente nuova. Il mondo non era buio e privo di colori prima che gli animali e gli esseri umani si sviluppassero (come qualche famoso divulgatore ogni tanto osa dire). Il mondo non era diverso da quello che vediamo qui e ora. L’universo non era fenomenicamente cieco e muto. Ovviamente, tanti oggetti non erano stati creati, per esempio gli artefatti umani. Molte specie animali non esistevano ancora. In giro non esistevano forme o oggetti complicati o forse sì, ma in generale il mondo inorganico è più semplice. Negli ultimi milioni di anni, l’evoluzione ha selezionato modelli meravigliosi sia in termini di struttura corporea sia in termini di strutture causali. Ma, in generale, il mondo non era oscuro in termini fenomenici. Non era per nulla buio. Infatti era pieno di luce fisica che è l’unica luce che ci sia. I pianeti erano illuminati dai loro soli come succede ora e le nebulose risplendevano dei colori meravigliosi dello spazio profondo. Il mondo era forse più semplice di com’è adesso, almeno sotto qualche aspetto, ma era per altri versi era perfettamente identico. Non c’è stata nessuna disomogeneità quando è avvenuto lo sviluppo dei primi esseri senzienti: soltanto un accumulo incrementale ininterrotto di nuovi oggetti, animali e capacità causali. Nessuna discontinuità segna la nascita di una nuova fase. La natura non fa salti.
	La mente allargata è, forse sorpendentemente, soprattutto una teoria della natura che viene riconcepita in modo da esprimere l’esperienza come una possibilità non problematica. Finora due punti di vista in aperta contraddizione si sono scontrati e hanno dominato il pensiero occidentale. Per chi è un rigido fisicalista, la mente è un processo dentro il cervello/corpo. Il materialismo è stato a lungo considerato equivalente a credere che il corpo debba svolgere il ruolo dell’anima. Purtroppo in questo modo il corpo è afflitto dalla maggior parte dei problemi che affliggevano il dualismo cartesiano. Invece, per chi è ontologicamente più liberale, la mente è un’entità eterea di qualche sorta, che guarda il mondo attraverso i sensi. Anche questa posizione è ovviamente fallimentare perché mette l’esperienza cosciente fuori dalla scienza. Entrambe le alternative, in sostanza, hanno fallito. La teoria della mente allargata propone una terza opzione, la famigerata “terza via”. La coscienza è ritenuta completamente fisica, soltanto che non è all’interno del corpo. La proposta è che la coscienza sia un oggetto, una grande e complesso oggetto relativo fatto di tantissimi altri oggetti relativi che compongono ciò che, in ogni momento, troviamo nella nostra esperienza. In questo modo si possono unire due intuizioni apparentemente contraddittorie: noi non siamo il nostro corpo corpi ma facciamo parte del mondo fisico. Quindi il fisicalismo è salvo. Siamo nella natura. Ma anche l’intuizione che, in fondo, non siamo un corpo, ma abbiamo un corpo. E senza per questo essere obbligati a ritirarci nel chiuso di una mente immateriale. Noi siamo mondo.
	Tutte le pagine di questo libro, in fondo, sviluppano e articolano un’unica intuizione – la nostra esperienza è l’oggetto esterno. Spero di essere riuscito a dimostrare come una tale intuizione sia coerente con le prove empiriche a nostra disposizione. Facciamo un ultimo esempio.
	Consideriamo una giornata qualsiasi nella vita di Lucia. Si alza alle 6:30, va in bagno e si lava mentre, nel frattempo, lascia vagare lo sguardo. Senza pensarci Lucia svolge le sue incombenze mattutine in modo automatico. Poi, quando ha finito, va in palestra. Ultimamente la stagione è stata piuttosto nuvolosa ma oggi, inaspettatamente, splende il Sole. Mentre cammina verso la palestra, Lucia si rammarica di non aver messo gli occhiali rosa che le piacciono tanto: è perplessa. Li ha portati con sé? Li ha persi per strada? Probabilmente no. Dove saranno? Lucia cerca di ricordare. All’improvviso si ricorda dove li ha visti l’ultima volta! Sullo scaffale del bagno. Lucia ricorda molto bene di averli visti mentre si stava preparando; può quasi vederli appoggiati sullo scaffale. Ma li sta vedendo nella sua mente o li vede proprio sullo scaffale del bagno? Vediamo come la nuova teoria affronta un caso semplice ma non banale come questo.
	La spiegazione tradizionale sarebbe più o meno la seguente. Mentre sbrigava le incombenze mattutine, Lucia archivia l’informazione pertinente da qualche parte nel suo cervello senza elaborarla coscientemente. In seguito il suo cervello esplora le informazioni archiviate a livello inconscio finché trova l’informazione riguardante gli occhiali rosa. Poi, su qualche quadro operativo mentale le viene notificato che l’informazione è stata trovata e, per trasmetterla in modo più efficace, viene proiettata su uno schermo mentale sotto forma di un’immagine mentale. Dopodiché Lucia vede nella sua mente un’immagine dei “suoi occhiali rosa su uno scaffale del bagno”. Non i suoi occhiali rosa ma un’immagine mentale elaborata a partire dalla materia nella sua memoria più qualche tocco extra di vernice multimediale.
	Anche se siamo abituati a questo tipo di spiegazioni, credo sia facile notare quante entità misteriosi sono necessarie (informazione, immagini mentali, relazioni) La spiegazione è estremamente complessa e richiede ripetuti passaggi tra entità mentali e fisiche. Una spiegazione di questo tipo è irrimediabilmente afflitta da termini oscuri che, anche se possono apparire rispettabili per un lettore moderno e istruito, non ci permettono di comprendere la natura dell’esperienza di Lucia e come sia possibile che, un’ora dopo, il suo cervello le faccia fare esperienza di un oggetto in un luogo diverso da quello dove si trova.
	La teoria della mente allargata propone una storia diversa. Mentre Lucia cammina verso la palestra, agisce conformemente agli eventi che agiscono causalmente sul suo corpo, e che si sono verificati in momenti diversi. La sua struttura cerebrale, che è stata plasmata dal suo passato lontano e vicino continua a far sì che eventi prossimi e meno prossimi si traducano in azioni. A un certo punto gli occhiali rosa sullo scaffale, attraverso una catena di processi intermedi che ha avuto inizio quando i suoi occhi si rivolgevano al suo scaffale, Lucia vede i suoi occhiali. I suoi occhiali, quelli sullo scaffale un’ora prima sono causalmente presenti. Dato che Lucia è consapevole del fatto che il suo corpo non è più nel suo bagno, chiama “memoria” questa percezione differita per distinguerla dai casi in cui il suo corpo può afferrare ciò che percepisce. La coscienza di Lucia è un insieme di oggetti distribuiti nello spazio e nel tempo. Il suo corpo è l’intermediario, il proxy che garantisce l’unità di questo insieme di oggetti. Poiché il corpo di Lucia continua a cambiare posizione e struttura interna, anche questo insieme di oggetti cambia. In ogni momento, la mente di Lucia è estesa a tutto ciò di cui fa esperienza. La sua esperienza è tutt’uno con questo insieme di oggetti. Lucia quindi è a sua volta estesa nello spazio e nel tempo, mentre il corpo di Lucia ha una collocazione molto più limitata. Tuttavia il corpo è la condizione per l’esistenza di Lucia, istante dopo istante. Il corpo però non è la coscienza di Lucia.
	L’esempio ci fa capire che non c’è alcun bisogno di inventarsi entità mentali come l’informazione archiviata per spiegare il nostro pensiero. E non abbiamo bisogno neppure di immagini mentali archiviate dentro Lucia e raffiguranti i suoi occhiali sullo scaffale del bagno. Lo scaffale e i suoi occhiali rosa sono più che sufficienti per determinare il comportamento di Lucia. I suoi occhiali producono ancora effetti sul corpo di Lucia qui e ora. Ovviamente, pressato da eventi più vicini, il corpo di Lucia ha bisogno di essere ricalibrato per poter consentire ai suoi occhiali di produrre effetti. Cosicché ciò che chiamiamo un processo mentale non è nient’altro che un cambiamento nella struttura del cervello che permette agli eventi passati di essere rilevanti in termini causali nel presente del corpo.
	Nella visione tradizionale ci si appella a un lungo elenco di entità discutibili e a relazioni insondabili la cui ontologia è fonte di infiniti dubbi e la cui compatibilità con il mondo naturale è incerta, senza dimenticarsi che finora nessuno ha trovato indizi su come collocare una qualunque di queste entità in un mondo fisico – sto parlando di cose come intenzionalità, rappresentazione, informazione, carattere, contenuto, significato, immagine, esperienza fenomenica e coscienza. 
	Al contrario, in questa teoria due principi fondamentali – causazione e identità – bastano per superare una serie di ennesime dicotomie ontologiche presunte anche se tradizionalmente considerate delle barriere insuperabili. L’elenco è lungo: soggetto/oggetto, rappresentazione/rappresentato, fenomenico/fisico, apparenza/realtà, mente/mondo, passato/presente, immaginario/reale, privato/pubblico, allucinazione/percezione. In tutti questi casi i presupposti sbagliati non sono mai stati messi in dubbio.
	Quando guardiamo dentro la nostra mente, usciamo sempre dal nostro corpo. Dentro di noi, troviamo il mondo. Anche quando ricordiamo il nostro passato, ricordiamo eventi del mondo, fatti, persone e oggetti. Non ci imbattiamo mai in oggetti puramente mentali. La nostra esperienza non si ferma mai nella mente o, in modo ancora più assurdo, nel cervello. Ciò che è stata chiamata intro-spezione in realtà è sempre stata un caso di estro-spezione. Nessuno ha mai fatto esperienza di un puro pensiero, ma soltanto di ciò cui i pensieri si riferiscono, cioè gli oggetti nel mondo. 
	Più guardiamo dentro noi stessi e più usciamo dal nostro corpo. Dentro il nostro cervello non vi è alcun mondo interiore. Quando guardiamo dentro noi stessi, non vediamo un mondo mentale interiore, ma l’universo stesso. 
	Vediamo il mondo, perché siamo il mondo.
